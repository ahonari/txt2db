


De theater toptiens van Volkskrantrecensenten
de Volkskrant
27 juni 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1820 words
Byline: HEIN JANSSEN, KARIN VERAART, VINCENT KOUTERS
Body


TOP-10 HEIN JANSSEN 
1 De pelikaan, naar August Strindberg, door Toneelgroep Amsterdam, regie Susanne Kennedy. 
Van een klassieke toneeltekst een angstaanjagend goed en stijlvast uitgevoerd horrorsprookje maken, dat kan 
alleen Susanne Kennedy. Voor het eerst bij Toneelgroep Amsterdam en grootser dan ooit. Met wederom 
ijzingwekkende muziek van Richard Janssen. 
2 Met mijn vader in bed (wegens omstandigheden), van Magne van den Berg, door Toneelschuur Producties, regie 
Paul Knieriem. 
Vader en dochter rouwen. Tevergeefs proberen ze nader tot elkaar te komen. Hun minimale zinnetjes en gebaren 
roepen een maximaal gevoel van verlorenheid op. Deze introverte voorstelling kruipt onder de huid. 
3 Van den vos, door FC Bergman/Toneelhuis. 
Opnieuw een visueel spektakel van deze theatervernieuwers. Wederom gaan ze een stap verder dan in eerder 
werk. Opera, film, dans en toneel komen samen in een zowel gruwelijk als beeldschoon kunstwerk over de 
alomtegenwoordigheid van het kwaad. 
4 Schijn, van Don Duyns en Fahd Larhzaoui, door Nonprofit Kapitalist, regie Floris van Delft. 
In een knappe monoloog vol verrassingen vertelt acteur Larhzaoui opgewekt over zijn Marokkaanse afkomst en 
vervolgens over zijn problematische coming out. Over leven in een schijnwereld. Hartverscheurend en zelden 
sentimenteel. 
5 The truth about Kate, van Jibbe Willems, door Frascati Producties, regie Davy Pieters. 
Een onthullend kijkje in de keuken van een superster. Deze postmoderne collage van hoogtepunten uit het verrotte 
leven van Kate bevat naast veel humor ook een belangwekkende kritiek op onze beeldcultuur. 
6 MCBTH, van Shakespeare, door Toneelhuis/LOD, regie Guy Cassiers. 
Donker en krankzinnig muziektheater over massamoordenaar Macbeth. De vorm is gestileerd. De muziek van 
Dominique Pauwels, de door Hugo Claus vertaalde tekst en het spel van Tom Dewispelaere als Macbeth zijn een 
aanslag op de zintuigen. 
7 Vrijdag, van Hugo Claus, door De Spelerij, regie Paula Bangels. 
Een exercitie in puurheid. Vier spelers, enkel gekleed in verhullende trouwjurken, en de nietsontziende tekst van 
Claus, daar moeten we het mee doen. Wat volgt is een meesterlijk geacteerd arbeidersdrama over verzoening in 
tijden van ademnood. 
8 Anderman, van en door Susies Haarlok. 
De muzikanten van Susies Haarlok ensceneerden een buurtfeestje. Ze zingen over de verbroederende kracht van 
xenofobie. Soms grimmig, soms hilarisch. Deze uit interviews, volksliedjes en verhaspelde wereldmuziek 
bestaande show is een ode aan het volk. 
9 Achterkant, van en door De Warme Winkel/Toneelgroep Amsterdam. 
Gastheer Toneelgroep Amsterdam speelde een prima Lange dagreis naar de nacht. De parasieten van De Warme 
Winkel maakten backstage een schaduwvoorstelling. Een geestige en unieke ervaring, over de achterkant van het 
toneelbedrijf en over gesmoorde dromen. 
10 Crashtest Ibsen II: Volksvijand, van Joachim Robbrecht, door Noord Nederlands Toneel, regie Sarah 
Moeremans. 
Wat kan Ibsens Een vijand van het volk (1882) ons nu nog vertellen? Veel, blijkt uit deze oergeestige deconstructie 
van Moeremans. Brechtiaans belerend, maar dan leuk. Theater over een ongemakkelijke waarheid. 
Tegenvaller 
We are your friends, van en door De Warme Winkel/Frascati Producties, eindregie Marien Jongewaard. 
Platte en cynische voorstelling over solidariteit in Europa. Ergens tijdens het maken van deze verzameling 
wisselende acts, met telkens dezelfde voor de hand liggende boodschap, is de verbeelding verloren gegaan. 
+++ 
TOP-10 KARIN VERAART 
1 Hamlet vs Hamlet, van Tom Lanoye naar Shakespeare, door Toneelgroep Amsterdam/Toneelhuis, regie Guy 
Cassiers. 
Shakespeare en Lanoye bewijzen zich wederom als onverslaanbare combi. Voeg daarbij een stel topacteurs 
(Lanoye had meteen Abke Haring als Hamlet voor ogen) in regie van Guy Cassiers en je hebt theater waar je stil 
van wordt. 
2 Gavrilo Princip, van en door De Warme Winkel, eindregie Marien Jongewaard. 
KABOEM! Dacht je net dat het klaar was met het seizoen en alles wel zo'n beetje duidelijk, komt De Warme Winkel 
de boel opschudden met een geweldige voorstelling over die Bosnisch-Servische antiheld. En over een Europa in 
chaos en verwarring in een tijd waarvan nog steeds een hoop te leren valt voor nu. Ook om te lachen en ingenieus 
in elkaar gestoken. 
3 De pelikaan, naar August Strindberg, door Toneelgroep Amsterdam, regie Susanne Kennedy. 
Ze doet het weer, nu ook in de grote zaal: een Scandinavische klassieker ensceneren als horrorsprookje. 
Consequent, heel mooi vormgegeven en met huiveringwekkende, sterke performances als die van Marieke 
Heebink als (schoon-)moeder from hell. 
4 The Fountainhead, naar Ayn Rand, door Toneelgroep Amsterdam, regie Ivo van Hove 
. 
Een gedurfde onderneming waarvan het resultaat lang nadeint en steeds opnieuw aanzet tot discussie, 
verwondering en bewondering. Over inhoud én vorm, spel én dramaturgie - en meer. Eentje die je eigenlijk nog een 
keer wilt gaan zien. 
5 Olga, van en door De Koe. 
Het Vlaamse gezelschap presenteert een zelfgemaakte Tsjechov, met geliefde, bekende ingrediënten uit zijn 
geschriften en het snufje gekkigheid dat De Koe eigen is. 
6 Who's Afraid of Virginia Woolf van Edward Albee, door Toneelgroep Oostpool/Toneelschuur Producties, regie 
Erik Whien. 
Glasheldere regie en sterk bezette rollen maken dat je soms met heel andere ogen kijkt naar dit bekende en 
beminde huwelijksdrama. 
7 Pointless International ,van en door Discordia en 't Barre Land. 
Vier clowns proberen zich staande te houden in een harde werkelijkheid van geld en vlak genot waar misschien wel 
geen plaats meer is voor het echte vakwerk. Intussen geniet het publiek van adembenemende strapatsen. 
8 Samurai, van Dea Loher, door Ro Theater, regie Yahya Gaier. 
Een heel grote man (Jack Wouterse) en een heel kleine (Gaier) spelen respectievelijk een faalangstige 
portier/acteur en iemand die hem wel bij alles zou willen helpen maar ook gehouden is aan zijn eigen grenzen. 
Verrassende, zeer geslaagde Ro Theater-lunchvoorstelling. 
9 Hollandse Luchten 1: Jeremia, van en door Marjolein van Heemstra & Sadettin Kirmiziyuz (Trouble Man /Frascati 
Producties). 
Ze gingen onder meer op bezoek bij de weduwe van Hans Janmaat in hun theatraal onderzoek naar de Jeremia's 
van nu. Reaguurders, boze buren, het failliet van de multiculturele samenleving: ze kunnen er wel om huilen en 
soms ook heel hard om lachen - en wij met hen. 
10 OMG! XMAS-SHOW! WTF? van en door Dood Paard. 
Er was een hoop over te doen, over de kerstshow (vanaf 9 jaar) van dit gezelschap, dat nog nooit een kerstshow 
had gemaakt en waarvan iedereen dacht dat dat zo zou (moest?) blijven. Dood Paard ging er vol voor en in 
augustus staan ze ermee op Lowlands. Leuk, hoor. 
Tegenvaller 
Dantons Dood, naar Georg Büchner, door Toneelgroep Amsteram, regie Johan Simons. 
Ook een voorstelling die veel losmaakte dit seizoen. De basis mocht er zijn: prikkelende inhoud, prachtige spelers 
en niemand minder dan Johan Simons ervoor. Toch leek het haast alsof de acteurs zich niet thuisvoelden in dit 
verhaal. Voor mij kwam het ook maar sporadisch tot leven. 

+++ 
TOP-10 VINCENT KOUTERS 
1 De pelikaan, van August Strindberg, door Toneelgroep A'dam, regie Susanne Kennedy. 
Radicaal, stijlvast, eigenzinnig. Susanne Kennedy gaat gestaag door met het tot op het bot ontleden van 
klassiekers. Strindbergs gezinsdrama brengt zij in een overdonderend visueel kunstwerk tot de kern: het gezin is de 
hel, de moeder de duivel (in dit geval). 
2 Het Wijde Land, van Arthur Schnitzler, door Olympique Dramatique/Toneelhuis. 
De jeugd staat te trappelen, de ouderen moeten plaatsmaken. In Schnitzlers prachtig uitwaaierende Het Wijde Land 
gaat hoofdpersoon Friedrich Hofreiter magistraal ten onder, maar niet dan nadat hij zijn jonge, brutale opponent 
heeft gedood. Deze Vlaamse acteurs maken er een losse, weelderige en ten slotte ontroerende voorstelling van. 
3 Happy Days, van Samuel Beckett, door Theater Zeelandia, regie Mirjam Koen. 
Marlies Heuer in een berg zand met het Zeeuwse landschap in de avondschemer als decor. Becketts Happy Days 
kreeg zelden zo'n mooie vertolking als deze. Een levendige dodenzang, met Heuer die de kunst verstaat van 
Becketts gelaagde tekst een helder muziekstuk te maken. 
4 Who's afraid of Virginia Woolf? van Edward Albee, door Toneelgroep Oostpool/Toneelschuur Producties, regie 
Erik Whien. 
In een echt goed toneelstuk wordt bij elke nieuwe opvoering ervan ook een nieuwe laag aangeboord. In deze versie 
van Virginia Woolf is dat de manier waarop George zijn levenspijn probeert te bestrijden. Opzienbarend toneelspel 
van Jacob Derwig, die de toeschouwer bijna 4 uur lang in zijn ban houdt. 
5 The Fountainhead naar Ayn Rand, door Toneelgroep Amsterdam, regie Ivo van Hove. 
Een overvol kijk-, luister- en denkspel naar de ideeënroman van Rand, in een door Jan Versweyveld 
(architectenwerkplaats) weergaloos mooi vormgegeven theatergebeurtenis. Toneel als broedplaats voor gedachten 
over kunst en samenleving, idealen versus pragmatisme. Met acteurs die je daarbij aan de hand nemen. 
6 Dantons Dood, van Georg Büchner, door Toneelgroep Amsterdam, regie Johan Simons. 
Opnieuw een schitterende scenografie van Jan Versweyveld (dorpshuis) en opnieuw een denkspel; ook in Dantons 
Dood is theater het voertuig voor gedachten en overpeinzingen, in dit geval over de voors en tegens van rebellie en 
revolte. Met dank aan Adelheid Roosen en De Oversteek; het volk kwam, zag, en overwon. 
7 Schijn, van Don Duyns, door Likeminds/Fahd Lahrzaoui, regie Floris van Delft. 
De Marokkaans-Nederlandse acteur Lahrzaoui maakte een dappere solo over zijn worsteling met zichzelf, 
opgegroeid in een sterk door tradities bepaald milieu. Een charmeoffensief en aangrijpend coming-outdrama ineen 
- over voetbal, kantinestoerheid, homo-erotiek en boze moeders. 
8 Vrijdag van Hugo Claus, door De Spelerij, regie Paula Bangels. 
Incest in Vlaamse arbeiderskringen. Hugo Claus schreef er een machtig mooi toneelstuk over. Geen oordeel, alleen 
de vraag: hoe kon het gebeuren en hoe gaan we ermee om? Glasheldere regie en authentieke, Vlaamse spelers. 
9 Ashes to Ashes, van Harold Pinter, door Toneelschuur Prod., regie Olivier Diepenhorst. 
Jonge regisseur en jonge acteurs overtuigen in eindelijk weer een Pinter-stuk. Uitgebluste veertigers proberen 
relatie op te kalefateren met gevaarlijk rollenspel. Spitsroeden lopen in een spookhuis. 
10 Fellini, van Ko van den Bosch, door Noord Nederlands Toneel, regie Ola Mafaalani. 
Overdadig, feeëriek, theatraal en uitbundig spel met licht en ruimte aan de hand van Italiaans filmicoon Fellini. Fris 
en teder, met soms zinsbegoochelende beelden. Mafaalani tovert een kleurrijke wereld uit haar trukendoos. 
Tegenvaller 
Vals, van Lot Vekemans, door NTGent, regie Johan Simons. 
Langverwacht: de nieuwe Lot Vekemans, die met Gif imponeerde. Ondanks acteurs (Elsie de Brauw, Bert Luppes, 
Betty Schuurman) en regie (Simons) gaat het mis. Zussen ruziën op harde, nare toon. Feitelijk gaat het nergens 
over. 
 
Graphic

 
Hamlet vs Hamlet.
Jan_Versweyveld
Met mijn vader in bed (wegens omstandigheden).
Sanne Peper
De pelikaan.
Jan Versweyveld
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Theater + Drama (75%) 
 

Industry: Entertainment + Arts (94%); Destinations + Attractions (68%) 
 

Load-Date: June 26, 2014

 
End of Document





Pleziertjes rond de kazerne
de Volkskrant
27 juni 2014 vrijdag

 
Copyright 2014 De Persgroep Nederland BV All Rights Reserved
 
 
Section: Economie
Length: 2413 words
Byline: MERIJN RENGERS EN JOHN SCHOORL
Body


Reconstructie - Bouwfraudeur 
Nederlands grootste publiek-private huisvestingsproject ging gepaard met grootschalige corruptie. De strijd tussen 
Ballast Nedam en zijn 'money-maker' gaat tot voorbij het graf. 
'Het is stelen van een lijk. Die bouwtypes zijn tot alles in staat', briest Hans Mauritz in zijn krappe werkkamer in het 
Brabantse Dongen, terwijl hij zich een weg baant tussen de asbakken, laptops, kabels, stapels kopieën en 
rechtbankstukken. Hij snuffelt in de dossiers van de op 21 mei 2012 aan de ziekte non-hodgkin overleden Gé 
Oomen. Slechts zeven maanden hebben de mannen elkaar gekend, maar ze waren de allerbeste vrienden 
geworden. Want zeg nou eerlijk, hoe vaak kom je nou iemand tegen met wie het gelijk klikt? 

Oomen kon met de dood in de ogen dan ook alleen Mauritz aanwijzen als zijn executeur-testamentair. Mauritz was 
de enige van wie hij zeker wist dat die 'de strijd' zou voortzetten. Tegenstander is de oud-werkgever van Oomen, 
bouwbedrijf Ballast Nedam, dat Oomen beschuldigde van grootschalige diefstal en corruptie. Legio rechtszaken 
werden gevoerd, en de rechter stelde het bouwbedrijf in het gelijk. Daarna werd de strijd verlegd naar de erfenis 
van de overleden Oomen. 

Inmiddels wil Ballast Nedam niets liever dan dat Oomens plaatsvervanger op aarde, Hans Mauritz, ophoudt met het 
oprakelen van diens van prostituébezoeken en corruptie aan elkaar hangende levensgeschiedenis. Oomen was 
namens het bouwbedrijf opzichter bij blikvangende bouwprojecten, zoals meubelwarenhuis Villa Arena in 
Amsterdam, de woontorens van Prinsenhof in Den Haag en het Orbis Medisch Centrum in Sittard. Oomen was 
daar de man die alles regelde namens Ballast Nedam, waar deals altijd op of over 'het randje' waren. 

'Ik snap niet dat ze nog geld willen', zegt Mauritz. 'Het dossier staat vol met snoeiharde feiten. Niemand wordt 
gespaard. De bouwers niet en Oomen zelf in het geheel niet. Lees dit maar eens.' Hij vist een verklaring uit de 
stapel papieren van een onderaannemer van Ballast Nedam. 

'Toen een relatie van mij hoorde dat ik het werk had aangenomen zei hij: 'dat is toch een project van Gé Oomen? 
Ben je al met hem naar de hoeren gemoeten?' Toen ik zijn verzoek - het leek overigens meer op een bevel - om 
mee te gaan naar een club afwimpelde, zei hij: 'dan zoek ik wel iemand anders, maar jij betaalt de rekening.' Die 
rekening heb ik inderdaad gekregen. Het feestje heeft mij ongeveer 2.000 euro gekost.' 
*** 
Er bestaan op de wereld weinig mensen als Hans Mauritz, journalist en pr-specialist 'in oude en nieuwe media'. De 
snel pratende vijftiger verdiende zijn geld met huis-aan-huisbladen, en is tegenwoordig - behalve fervent roker van 
Camel zonder filter - uitgever van door hemzelf geschreven true-crimeboeken, zoals het in 2012 verschenen De 
Oordopjesmoord. 

'Wat ik met Gé had, was heel bijzonder', zegt Mauritz. 'Hij belde mij, medio 2011. Hij had op internet gelezen dat ik 
door roeien en ruiten ging en hij had hulp nodig. Hij woonde 6 kilometer bij mij vandaan. Ik reed naar hem toe en 
trof een doodzieke man aan, in een volledig ontruimd huis. Twee tuinstoelen - dat was alles wat Gé nog bezat.' 

'Alles was hem afgenomen door zijn voormalige vrienden in de bouw. Hij zag in mij de eerste echte vriend die hij in 
zijn roerige bestaan had gehad. We zijn hetzelfde type mannen: keihard, en voor de duvel niet bang. En 
onorthodox. En dat is nodig, want de strijd gaat door, voorbij Gé's graf.' 

Oomen gaf Mauritz vlak voor zijn dood 'de volledige vrijheid' om de nasleep van zijn overlijden tot een goed einde 
te brengen. En die klus sleept zich tot de dag van vandaag voort. 

Dat komt vooral door het laatste kunstje van Gé Oomen. De Brabander was op het moment van zijn ontslag op 
staande voet in april 2011 namens de bouwgiganten Ballast Nedam en Strukton projectdirecteur bij de verbouwing 
van de grootste defensiekazerne van Nederland, de Kromhout Kazerne in Utrecht. 

De Kromhout is een project van superlatieven. Op het uitgestrekte terrein naast voetbalstadion de Galgenwaard 
exploiteert het consortium Komfort (een samenwerking tussen Ballast en Strukton) voor ongeveer een half miljard 
euro door henzelf neergezette 'gebouwen, sport-, vergader- en restaurant-faciliteiten' en in totaal 3.300 
werkplekken voor defensiepersoneel. 

'Gedurende de bouw zijn er regelmatig meer dan duizend werklieden en overige bij de bouw betrokken personen 
op de bouwlocatie werkzaam', schreef Komfort in één van de vele juridische procedures die het de afgelopen jaren 
tegen Oomen en Mauritz voerde. 

Niet alleen de grootte van het werk maakte de verbouwing van de kazerne bijzonder, ook de deal die de bouwers 
sloten met het ministerie van Defensie, is speciaal. De Kromhout is het grootste publiek-private huisvestingsproject 
van Nederland. Defensie en de bouwers trekken 25 jaar lang samen op in de huisvesting van de duizenden 
militairen. 

Uit een verklaring van een onderaannemer, afkomst uit het dossier: 

'Ik ben in contact gekomen met de heer Oomen tijdens een bouwproject genaamd Kromhout. Hij stelde voor om de 
gemaakte uren 'op te plussen'. Dit houdt in dat er bij de daadwerkelijk gemaakte uren nog een aantal uren werden 
bijgeschreven waar niet voor gewerkt is. De facturen werden goedgekeurd door de heer Oomen en betaald door de 
bouwcombinatie Komfort. Voor de opgepluste uren stuurde de heer Oomen iedere maand een factuur naar ons met 
als omschrijving technische adviezen volgens afspraak. Die facturen zijn vals, omdat er géén advies is gegeven 
door de heer Oomen.' 
*** 
Wie voor de Kromhoutkazerne staat, tegenover voetbalstadion de Galgenwaard in Utrecht, waant zich bij de entree 
van een modern kantorenpark. Eentje met een hek eromheen, wel te verstaan - en met een enorm 
parkeerprobleem. 's Ochtends om zeven uur is de garage op het terrein al vol en rijden defensiemedewerkers 
rondjes door de omliggende woonwijken, op zoek naar een parkeerplaats. 

Vrijwel alle oude kazernegebouwen zijn gesloopt en vervangen door 'een kantorenensemble in een parkachtig 
landschap'. Verreweg de meeste werkplekken zijn te vinden in vijf kantorencomplexen die uitkomen op 'de strip' - 
een groene oversteekplaats voor defensiepersoneel. Helemaal achteraan bevindt zich het 'logement der 
opperofficieren', oftewel het Generaalshotel waar (oud-)topmilitairen tegen een schappelijke prijs een nacht een 
kamer kunnen boeken. 

'Het is allemaal heel mooi en luxe, en toch knelt het op de Kromhout', zegt landmachtmajoor René Pieters namens 
de Gezamenlijke Officieren Verenigingen en de vakbond Middelbaar en Hoger Burgerpersoneel. Pieters is al een 
jaar lang vrijwel dagelijks bezig met de dreigende verhuizing van zo'n duizend werknemers van de Defensie 
Materieel Organisatie (DMO) vanuit Den Haag naar de gloednieuwe kazerne. Van de strijd tussen Oomen en 
Ballast Nedam weet hij niets. Van de verhuisproblemen des te meer. 

'Defensie heeft met Komfort afgesproken om er een kwart eeuw lang 3.300 werkplekken te huren. Het grote 
probleem is dat ze door alle bezuinigingen de kazerne niet vol krijgen, terwijl ze wel alle werkplekken moeten 
betalen. Daarom is vorig jaar hals over kop bedacht dat de Haagse afdeling van DMO wel naar de Kromhout zou 
kunnen, zonder het personeel fatsoenlijk bij die beslissing te betrekken', zegt Pieters. 

Het personeel van DMO wil niet naar de Kromhout, zegt Pieters, 'vanwege parkeerproblemen, het te ver 
doorgevoerde 'nieuwe werken' op de kazerne, de reistijden en omdat de publiek-private samenwerking gedoe 
oplevert.' 

Dat gedoe zit onder meer in het feit dat defensie niet meer zelf de baas is op de Kromhout. Dat is Komfort. Een 
schroef in de muur, een nieuw bureau, een spontaan feestje, een snack bij een afscheidsreceptie: voor alle 
wissewasjes en dagelijkse handelingen moet het defensiepersoneel bij Komfort 'diensten' inkopen of afnemen. 

Zo wijst Pieters op de kleine lettertjes van de 'banquetingmap' van de Kromhout-kazerne, het snackcontract dat het 
ministerie heeft afgesloten met de uitbaters van de Kazerne. Een dozijn bitterballen kost bij Paresto, de interne 
cateraar van defensie, 3,60 euro, terwijl Komfort daarvoor ruim het tienvoudige in rekening brengt: 36,21, 
bestaande uit ruim 6 euro voor de bitterballen en 30,09 voor het uitserveren. 

'Nog los van de discussie over de mogelijke verhuizing van duizend DMO' ers naar de Kromhout, vind ik dat we bij 
defensie beter moeten nadenken over het fenomeen publiek-private samenwerking', zegt Pieters. 'Daar zitten voor- 
en nadelen aan. Laten we daar eerlijk en open in zijn, zeker nu defensie de nieuw te bouwen marinierskazerne in 
Vlissingen ook in een publiek-privaat samenwerkingscontract gaat gieten.' 
*** 
Toen Gé Oomen na een lang werkzaam leven bij Ballast Nedam met pensioen ging, liet hij zijn omgeving weten dat 
hij 'absoluut nog niet versleten' was. Thuis zitten is niet mijn vorm van ontspanning, meende hij. 

Ook Ballast Nedam wilde graag door met de projectdirecteur en dus tekende Oomen in maart 2007 op het 
hoofdkantoor in Nieuwegein een managementcontract. Daarin beloofde de bouwer Oomen via zijn adviesbureau 
fulltime in te huren voor 10.680 euro per maand, plus een ruime kilometer- en onkostenvergoeding. 

'Ballast kon niet zonder Gé Oomen', zegt Hans Mauritz. 'Hij was de moneymaker, die ervoor zorgde dat projecten 
fatsoenlijk werden opgeleverd. Gé hield de onderaannemers strak. Daarom hebben ze hem na zijn pensionering 
weer ingehuurd. Zonder hem was de bouw van de Kromhout een fiasco geworden. Dan was Ballast financieel in 
grote problemen gekomen.' 

'Het klinkt allemaal mooi, de publiek-private samenwerking, de afstemming tussen de diverse betrokken partijen, de 
inspraak, het overleg. Maar uiteindelijk moet er toch iemand de beslissing nemen. Elke 5 euro die wordt uitgegeven 
gaat via mijn bureau. Onder mijn toezicht, en ik duld geen excessen', zo vertelde Gé Oomen het aan vakblad 
Regelmaat. 

Wat het Periodiek voor vastgoedbeheer en retail in september 2010 niet optekende, was dat Oomen daarbij 
zichzelf niet vergat. Zijn modus operandi staat met pijnlijke precisie omschreven in de vele dagvaardingen die 
bouwconsortium Komfort in 2011 tegen zijn projectdirecteur uitbracht, en waaruit in dit verhaal wordt geciteerd. 

Oomen hoogde de prijzen van bouwmaterialen op, tekende valse urenbriefjes, roomde het koffie- en lunchgeld af, 
handelde in voorinformatie, liet zich tienduizenden euro's uitbetalen voor nimmer gegeven 'adviezen', speelde 
offertes door en liet 'privéverbouwingen van zijn echtgenote en vriendinnen op basis van valselijk opgemaakte 
facturen' betalen door Komfort. 

Zo mocht zijn vrouw voor 25 duizend euro een luxe badkamer uitzoeken, waarvoor hij de rekening doorstuurde 
naar installatiebedrijf Imtech, dat in Utrecht 'elektrotechnische en werkbouwkundige werkzaamheden ten behoeve 
van het Kromhout-project' verrichte. 

Ook 'de pleziertjes' werden betaald uit het bouwbudget van de Kromhout. Vrijwel dagelijks lunchte of dineerde 
Oomen in het nabijgelegen restaurant Het Oude Tolhuys en wekelijkse reed hij in zijn gitzwarte Mercedes Benz E 
220 naar Laren. 

Eén van de onderaannemers verklaarde daarover: 'Een veel bezochte club had de naam De Bock of zoiets. Dat 
kan ik me herinneren omdat ik het wel een toepasselijke naam vond voor een bordeel.' 

In Oomens schaduwboekhouding zitten inderdaad talrijke bonnetjes van 'Bock', 'De Bock' of 'Boccacio' - zoals de 
sexclub in Laren 'met sauna, zwembad, whirlpool, golfbaan en sm-meesteres' voluit heet. Tussen 21 mei en 4 
september 2008 liet Oomen bijvoorbeeld vijf bezoeken aan Boccaccio, totale kosten 8.100 euro, door 
onderaannemers betalen. 

'Op een moment gaf de heer Oomen aan dat hij een leuke tent kende waar hij wel met mij heen wilde, maar ik zou 
wel de rekening moeten betalen. Het betrof een bordeel. Hij bezocht deze tent met regelmaat en een keer in de 
twee weken was het mijn beurt om zijn vertier te betalen. Mijn voordeel zag ik dat ik daardoor een soepeler project 
had. En niet bang hoefde te zijn voor kosten achteraf of het inhouden van betalingen. Ook de meerwerken werden 
makkelijker afgetekend door de heer Oomen.' 

'Ach man, al die verhalen over hoeren - daar gaat het niet om', zegt Hans Mauritz. 'Ballast huurde Gé in omdat hij 
goed was in twee zaken: onderaannemers afknijpen en meerwerk betaald krijgen van de opdrachtgever. Hij heeft 
me zelf verteld dat er generaals werden gefêteerd. Alle extra kosten werden gewoon door defensie gedragen. 
Ballast had geen enkele reden om Gé zo te grazen te nemen: hij deed zijn werk gewoon goed.' 

Wat er gebeurd is, zegt Mauritz, is dat Ballast Nedam problemen kreeg met justitie in verband met een aantal 
corruptieaffaires in Suriname en Saoedi-Arabië. 'Eén van de onderaannemers heeft Gé verlinkt, en toen is hij op 
het hoofdkantoor ontboden. Dat werd een moeilijk gesprek, want Gé had het altijd zo gedaan, en dat wisten ze bij 
Ballast. Als we gaan, heeft Gé toen gezegd, dan gaan we samen. Dan gooi ik alles open - en dan zullen we nog 
wel eens zien wie de langste adem heeft.' 

'Wanneer ik een rekening maak van onze uren en de 'opgepluste' uren dan is onze totale omzet op het project 
Kromhout circa 330 duizend euro, exclusief btw. Van dit bedrag is ongeveer 76 duizend euro te veel in rekening 
gebracht door toedoen van de heer Oomen. Dit is door onze onderneming betaald aan de onderneming van Gé 
Oomen middels 'adviesfacturen'. 
*** 
Op 10 mei 2012, in een Brabants hospice, zagen vertegenwoordigers van Ballast Nedam en Strukton Oomen voor 
het laatst, in het bijzijn van Mauritz. Oomen praatte moeilijk, maar wilde met de dood in de ogen zijn erfgenamen 
voor een juridisch gevecht behoeden, aldus Mauritz. 

Er zou worden gesproken over een schikking, en het begraven van de strijdbijl. 'Maar die mannen waren helemaal 
niet meer geïnteresseerd in Gé', zegt Mauritz. 'Ze wilden van hem vooral duidelijkheid over de vraag of Strukton en 
Ballast wel een even groot deel van de winst die is gemaakt op de Kromhout hadden gekregen. We hebben ze 
weggestuurd.' 

Gé Oomen overleed op 21 mei 2012 om 11.25 uur. Over zijn erfenis wordt nog steeds gestreden, tussen Ballast 
Nedam en Hans Mauritz. Laatstgenoemde werkt aan een boek over de zaak en deelt vandaag pamfletten uit bij de 
aandeelhoudersvergadering van het bouwbedrijf. Ballast Nedam wil niet reageren op dit verhaal. 
Ach man, al die verhalen over hoeren - daar gaat het niet om (Hans Mauritz executeur- testamentair van Gé 
Oomen) 
Een keer in de twee weken was het mijn beurt om zijn vertier te betalen (Onderaannemer ingehuurd door Gé 
Oomen voor Ballast Nedam) 
 
Graphic

 
Foto Raymond Rutting
HET FOTOBURO
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Corruption (94%); Environment + Natural Resources (88%); Construction Contracting (82%); Bribery 
(82%); Heads Of State + Government (82%); Construction Accidents (73%); Food + Beverage Regulation + Policy 
(73%); Industrial Accidents (73%); Law Enforcement (69%); Prisons (63%) 
 

Company:  BALLAST NEDAM NV (90%) 
 

Industry: Nonmetallic Mineral Mining (81%); Heavy + Civil Construction (77%); Road + Bridge Construction (69%); 
Construction (64%) 
 

Load-Date: June 26, 2014

 
End of Document





RTV Selectie
de Volkskrant
27 juni 2014 vrijdag

 
Copyright 2014 De Persgroep Nederland BV All Rights Reserved
 
 
Section: V RTV
Length: 330 words
Byline: CHANTAL HEIJNEN
Body


College Tour 
NED 3, 20.25 UUR 
In deze herhaling uit 2013 gaat Twan Huys samen met 500 studenten in gesprek met topturner Epke Zonderland. 
De op dat moment kersverse wereldkampioen vertelt over zijn gouden olympische oefening op de rekstok, zijn 
studie geneeskunde in Groningen en zijn familie. Zijn ouders, broer en zus zijn ook te gast. 
Andere Tijden Sport 
NED 1, 21.35 UUR 
Bij gebrek aan WK-wedstrijden (de tweede ronde begint morgen), blikt Andere Tijden terug op het voor Nederland 
rampzalig verlopen wereldkampioenschap van 1990. Als regerend Europees kampioen is Oranje een van de 
favorieten, maar het loopt voor geen meter en we mogen al na vier wedstrijden naar huis. 
My America 
NED 3, 21.25 UUR 
In de eerste aflevering van dit vierluik praat correspondent Michiel Vos met o.a. Henry Kissinger (oorspronkelijk uit 
Duitsland), rockster Gene Simmons (oorspronkelijk uit Israël) en filmmaker Paul Verhoeven over immigratie en 
integratie. Amerikaans staatsburger worden is één ding, een echte Amerikaan zijn is twee. 
De wilde keuken van Wouter Klootwijk 
NED 2, 20.30 UUR 
Nadat hij vorige week de geneugten van kant-en-klaar had geproefd, trekt Wouter Klootwijk deze week het spoor 
van de oester na. Dus het gaat van Frankrijk naar Yerseke, waar de Nederlanders de teelt anders aanpakken dan 
de Fransen. Klootwijk belandt er op een industrieterrein. 
Glastonbury 
BBC 2, 23.00 UUR 
De BBC doet het hele weekend verslag van Glastonbury, met 125.000 bezoekers een van de grootste popfestivals 
ter wereld. Met vanavond een terugblik op dag 1 en een korte vooruitblik op alles wat nog komen gaat. Om 0.00 uur 
gevolgd door Arcade Fire, dat vandaag afsluit op het legendarische Pyramidpodium. 
OBA Live 
RADIO 5, 19.00 UUR 
Theodor Holman ontvangt de jongens van de De Snijtafel: Michiel Lieuwma en Kasper C. Jansen. Het duo krijgt 
van OBA Live de Theodor Award 2014, bedoeld voor mensen die origineel en vernieuwend zijn. Verder is er 
hetpanelgesprek met Sywert van Lienden en Nausicaa Marbe. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Sports + Recreation (94%) 
 

Load-Date: June 26, 2014

 
End of Document





Open armen voor Syrische asielzoekers
de Volkskrant
28 juni 2014 zaterdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 1839 words
Body


Geen land dat zo veel Syriërs opvangt als Zweden. De geoliede Zweedse asielmachine stuurt ze zelfs naar het 
hoge Noorden, waar immigratie tot dusver onbekend was. Door Sterre Lindhout 
Voor asielzoekers is het Zweedse systeem vergelijkbaar met het Nederlandse.Ze krijgen onderdak en leefgeld. 
Zodra iemand een verblijfsvergunning heeft, valt hij onder verantwoordelijkheid van het uitzendbureau van de 
overheid, Arbetsförmedlingen. Dit bureau zoekt naar huisvesting. Zodra de immigrant is gehuisvest, krijgt hij een 
taalcursus, een inburgeringscursus, en arbeidsmarktoriëntatie aangeboden. De inburgeringscursus wordt niet 
getoetst. Wie op de les verschijnt krijgt een dagvergoeding. Elke cursist krijgt een eigen laptop in bruikleen en 
toegang tot studieruimte. Zo'n traject duurt twee jaar of tot de immigrant een baan heeft gevonden of toegelaten is 
tot een studie. Ook heeft iedere immigrant recht op een mentor, vaak zelf een migrant die al langer in Zweden is 
en helpt met de taal en de bureaucratie. 80 procent van de immigranten maakt hiervan gebruik. Voor 
hoogopgeleiden is er een verkort traject, dat hen in een half jaar klaarstoomt voor een baan of studie. Specifiek 
voor Syriërs geldt dat ze als ze een verblijfsvergunning hebben gekregen recht hebben op gezinshereniging 

Ramadan: pas eten tegen middernacht 

Waarom Zweden in trek is bij Syriërs 

Vanuit Damascus had Wisam Jaber Zweden al vaak gegoogled. 
'Vaak? Wat zeg ik, heel, heel vaak .' En wat hij googlede beviel Wisam, een kleine man met een grote bos krullen 
en een kwajongensgrijns. 'Ik las dat je in Zweden nauwelijks iets merkte van de politiek, dat Zweden niet religieus 
waren. O ja, en dat iedereen altijd op tijd was. Vooral dat intrigeerde me.' 

Eigenlijk wilde Wisam (28) helemaal niet weg uit Damascus. De afgestudeerde econoom had zijn leven in de zomer 
van 2012 net een beetje op de rails: een eigen appartement en een baan als manager in een restaurant. Toen werd 
hij opgeroepen voor het leger. Keer op keer werd hij aangemaand te vechten voor het regime van president Assad. 
Hij wilde niet. Hij wilde voor geen enkele partij vechten. 

Er vielen bommen op Damascus. Een viel vlak bij het huis van zijn ouders. Wisam hakte de knoop door: vluchten, 
naar Zweden. De vlucht duurde lang. Wisam vertelt er niet graag over. Behalve dat niet alle vrienden met wie hij 
vertrok levend Italië haalden. Na Italië kwam Denemarken en na Denemarken Stockholm - tegen de tijd dat Wisam 
daar aankwam, stond achter elk raam een kerstboom. Het was koud, maar daar had Wisam op gerekend. Tot zover 
verliep alles behoorlijk volgens plan. 

Wat Wisam niet had verwacht, was dat de reis in Stockholm niet eindigde. Dat hij op de trein werd gezet, ruim zes 
uur lang, naar Östersund en daarna in de auto naar asielzoekerscentrum Grytan, een open plek in het bos, 
schijnbaar lukraak bezaaid met rode houten barakken, afgedankt door het Zweedse leger. De dag dat Wisam 
aankwam, was het min twintig en zag je als nieuwkomer niet waar de sneeuw ophield en de wolken begonnen. Die 
paar uur dat het licht was dan, de rest van de tijd zag je alleen autolampen. 

'Ik weet nog dat we uit de bus stapten in Grytan, de groep bestond uit Syriërs en Eritreeërs. Je zag iedereen 
denken: 'Waar ben ik?' 

Immigranten in Noord-Zweden; dat is ook voor de plaatselijke bevolking even wennen. Immigranten waren tot 
voor kort een Zuid-Zweeds fenomeen. Het Scandinavische land heeft een traditie in gastvrijheid voor 
vluchtelingen. Tijdens de Joegoslavië-crisis in de jaren negentig verleende het land genereus asiel, maar die 
immigranten bleven, enkele uitzonderingen daargelaten, in het zuiden, in de buitenwijken van Malmö, Stockholm, 
Göteborg of Södertalje - het Almere van Stockholm, waar 80 procent van de bevolking een niet-Zweedse 
achtergrond heeft. 

Het Zweedse asielsysteem zit op papier goed in elkaar: de doorstroom in asielzoekerscentra is snel, de 
wachttijden kort. Wie een verblijfsvergunning heeft, krijgt binnen een paar weken een huis van het uitzendbureau 
van de overheid, Arbetsförmedlingen. En wie een huis heeft krijgt een integratie- en talencursus aangeboden, met 
een uitkering als tegenprestatie. Tot vorig jaar liep alles gesmeerd. 

Maar sinds de Zweedse regering vorig jaar augustus besloot om elke Syriër die kan bewijzen dat hij Syriër is een 
permanente verblijfsvergunning te verlenen én het recht te geven op gezinshereniging, staat het systeem onder 
druk. In 2013 kregen 11.394 Syriërs een verblijfsvergunning, dit jaar al 5.921. Het aantal asielaanvragen in mei 
bedroeg 2.225, tegenover 714 in Nederland. En dus worden de wachttijden langer. 

Vooral huisvesting is een probleem, want hoewel 'ruimte genoeg' in Zweden een understatement is, 'kunnen we de 
asielzoekers moeilijk in het bos parkeren', zegt Urban Isberg, van Arbetsförmedlingen Östersund. In Zuid-Zweden 
zit de huizenmarkt dusdanig op slot dat steeds meer immigranten hetzelfde lot treft als Wisam: ze belanden tussen 
de eeuwig zingende bossen en rimpelloze meren in het noorden, vaak in dorpen met minder dan 500 inwoners. 

In Jämtland, de even uitgestrekte als dunbevolkte regio waarvan Östersund de hoofdstad is, woonde tot tien jaar 
geleden niemand met een niet-Scandinavische achtergrond. Nu wonen er meer dan duizend, vooral Afghanen, 
Soedanezen, Eritreeërs en sinds kort dus Syriërs. Grytan, het asielzoekerscentrum in de bossen waar Wisam zijn 
eerste Zweedse maanden sleet, opende in oktober 2012. 

Zuid-Zweden volgde wat migrantenproblematiek betreft min of meer dezelfde weg als Nederland. In de jaren 
negentig ontstonden er problemen met zwarte en witte scholen, hoge werkloosheidscijfers, wijken waar autochtone 
Zweden zich niet veilig zeiden te voelen. Het duurde lang voordat het kritische geluid jegens buitenlanders zich 
naar de Zweedse politiek vertaalde, maar in 2010 gebeurde het dan toch. In een voorstad van Malmö werden de 
Zweden Democraten opgericht, een partij met standpunten vergelijkbaar met die van de PVV. In de peilingen, die 
worden gehouden in aanloop naar de verkiezingen in september, staan ze nu op 10 procent. 

Emma Arnesson kan zich niet voorstellen dat de Zweden Democraten ooit een voet aan de grond krijgen in 
Östersund. 'Iedereen ontvangt de buitenlanders hier met open armen.' Uit nieuwsgierigheid reed Arnesson een half 
jaar geleden naar het asielzoekerscentrum en schrok van het doelloze bestaan dat de mensen er leidden. 

Nu geeft ze er elke maandag- en woensdagavond sportactiviteiten, elke week met meer vrijwilligers uit de stad. Nu 
stromen de eerste bijdragen van politieke partijen binnen en doneren buren en vrienden al hun oude 
voetbalschoenen. Als haar witte Volkswagen het grindpad opdraait, stormen kinderen juichend naar buiten uit de 
rode barakken. 

Migrantenproblematiek kennen ze in Österund niet, zeggen ook Isberg en anderen die zich beroepshalve met 
deze groep bezighouden. 'Of nog niet, want we lopen gewoon 20 jaar achter op het zuiden.' De in Östersund 
oppermachtige sociaal-democraten gaan elke discussie over immigratie uit de weg, constateert Isberg. 'Het is hier 
allemaal erg politiek correct. Terwijl ze wat mij betreft moeten uitleggen waarom migranten goed zijn voor 
Östersund.' 

Urban Isberg is van mening dat migranten - en Syriërs in het bijzonder - de oplossing zijn voor het verontrustend 
vergrijsde noorden van Scandinavië. De vlucht van jongeren, vooral hoog opgeleide jongeren, naar het zuiden 
baart politici en medewerkers van Arbetsförmedlingen al decennia lang hoofdbrekens. 'Syriërs die Zweden bereiken 
zijn vergeleken met andere migranten bijzonder hoog opgeleid', zegt Isberg. 'Veel van hen acht ik in staat leraar te 
worden of ict'er of kok. Precies wat we hier nodig hebben om dit gebied in leven te houden.' 

Wisam is in die zin een modelmigrant: hij rondde zijn talencursus af en vond werk - op diezelfde talenschool in 
Östersund, waar hij nu beginners onderwijst. Hij trok in het hem door Arbetsförmedlingen aangeboden appartement 
en is niet van plan daar weg te gaan. 

Hij ontdekte zelfs dat hij van skiën houdt. 'Maar het meest houd ik van de vrijheid. Niemand die me vraagt waarom 
ik bier drink, of waarom ik een korte broek draag. En je kunt je belasting hier betalen per sms - per sms! Toen ik dat 
aan mijn vader vertelde geloofde hij er niets van. 

Van vijandigheid heeft Wisam nog nooit iets gemerkt. 'Ze zijn hoogstens een beetje degelijk. Eigenlijk zijn alle 
Zweden robots, robots van IKEA. Als ik met vrienden op straat loop en hardop grappen maak, of een discussie 
voer, dan kijken ze meteen geschrokken, alsof ze bang voor ons zijn.' 

Karina ziet ze bij elke bushalte, de buitenlanders. Ze hangen daar maar, ze doen niets nuttigs. Als buschauffeur 
kan ze dat goed observeren. 'Het past niet, cultureel', is haar conclusie. Ze bootst met haar vuisten een botsing na. 
De 50-jarige buschauffeur schudt haar hoofd - in haar oren schudden de doodshoofden met ingelegde diamantjes 
in haar oren mee. 

Ze weet zelf hoe het is om op te groeien tussen twee culturen, zegt ze. Haar vader kwam uit Suriname. 'Maar vader 
en ik zijn Zweden geworden. ' En dan, met haar rechterhand op haar hart: 'We houden van het volkslied en van de 
vlag. Mijn dochter heeft een vriend uit Togo - ook een échte Zweed. Maar deze mensen, het zijn er gewoon te veel. 
Dan gaat het straks net als in Stockholm. Alleen maar bij elkaar wonen en geen Zweeds leren.' 

De nachtmerrie van Karinais dat ze moskeeën gaan bouwen. 'Moskeeën in Östersund!' Omdat ze zelf buitenlandse 
wortels heeft, peinst Karina er niet over ooit op de Zweden Democraten te stemmen, maar ze hebben wel zeker 
een punt. 'Weet je wat ik laatst hoorde? Dat kinderen op de kleuterschool een bepaald liedje niet meer mogen 
zingen, omdat het gaat over een mannetje zo bruin als peperkoek. Dat was racistisch, zeiden ze. Dat krijg je er nou 
van!' 

Vandaag begint voor moslims wereldwijd de ramadan; wereldwijd, dus ook voor bewoners van 
asielzoekerscentrum Grytan, in Östersund, ruim 600 kilometer boven Stockholm. Tijdens de ramadan mogen 
moslims alleen eten na zonsondergang - maar in Noord-Zweden gaat de zon niet onder, of nauwelijks. 

Toch zijn alle moslims in Grytan vastbesloten om het vasten vol te houden. Hoe dan? 'Nou ik heb het opgezocht', 
zegt Yazan (20), uit Syrië. 'Tussen 23.16 en 02.53 is de zon hier officieel onder. Iets minder dan drie uur om te eten 
dus. Kijken of het lukt.' Ismail Mohammad uit Afghanistan kan vooral denken aan de 21 uur dat hij niet mag eten. 
'Ja, thuis in Afghanistan wordt het om zes of zeven uur donker. Maar ja, verder zijn er weinig voordelen aan 
Afghanistan op dit moment dus, deze beproeving ga ik - insjallah - ook wel doorstaan. En daarbij helpt het Zweedse 
klimaat dan weer, hoe kouder hoe beter tijdens de ramadan. En overdag ga ik proberen zo veel mogelijk te slapen. 
Zoveel heb ik hier toch niet te doen.' 

Wisam vluchteling uit Damascus 

Urban Isberg medewerker van het uitzendbureau van Östersund 
Toen we uit de bus stapten in Grytan zag je iedereen denken: waar ben ik? 
Veel van hen kunnen leraar worden of ict'er, precies wat we nodig hebben 
 
Graphic

 
Een jongen tekende een oude vlag van Syrië, die door het verzet wordt gebruikt.
Foto's op Facebook van bewoners en medewerkers van het asielzoekerskamp Grytan bij Östersund.
Die geven een beeld van een gastvrij onthaal met spelletjes en boswandelingen.
Een meisje beschildert een hand.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Immigration (81%); Labor Force (71%) 
 

Load-Date: June 27, 2014

 
End of Document





Door het korenveld de oorlog tegemoet
de Volkskrant
28 juni 2014 zaterdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 839 words
Byline: VAN ONZE CORRESPONDENT OLAF KOENS
Body


Reportage Langs de Russisch-Oekraïense grens 
Wapens, vrijwilligers en goederen worden over de grens met Oekraïne gesmokkeld, een stroom vluchte-lingen 
komt de Russische kant op. 
Novosjachtinsk/Rostov-aan-de-Don 

Je ruikt het. De weg naar de Oekraïense grenspost loopt langs een olieraffinaderij. Tientallen 
vrachtwagenchauffeurs staan naast hun wagens op hun beurt te wachten. Daarna is de doorlopende weg verlaten. 
Tenminste, zo lijkt het. Want een kilometer voor de grens zijn twee pantservoertuigen ingegraven, de 
boordkanonnen op Oekraïne gericht. Met een kleine veldschop graven Russische militairen een greppel, anderen 
houden de zijpaden in de gaten. Dan pas duikt de douanepost op. De slagbomen zijn dicht. 

'Hier werkt alles gewoon', zegt een douanier in een spierwit overhemd. 'Maar wat er aan de andere kant is, geen 
idee. In ieder geval niet onze Oekraïense collega's, die zijn al ruim een week geleden vertrokken.' Vorige week 
kwam de grenspost bij gevechten tussen pro-Russische opstandelingen en Oekraïense troepen onder mortiervuur 
te liggen. Een Russische ambtenaar raakte gewond. Sindsdien is het rustig gebleven, vertelt de douanier. Alleen 
vluchtelingen steken de grens over. Naar Rusland. Er hangt een briefje: 'Burgers van Oekraïne! Wie met een taxi 
naar de stad wil, hoeft niet meer dan 300 roebel (6,50 euro, red.)te betalen. Taxichauffeurs die meer vragen kunt u 
aangeven bij de autoriteiten!' 
Tussenpersonen 
Toch is er ook verkeer de andere kant op. In Rostov-aan-de-Don, een regionale hoofdstad zo'n zestig kilometer van 
de grens, verzamelen de avonturiers die vrijwillig aan de kant van de opstandelingen vechten. Hoeveel het er 
precies zijn, weet niemand, maar het zijn er honderden. Iedereen die wil, kan zich via sociale media en een netwerk 
aan tussenpersonen opgeven. Een mobiele telefoon, een klein beetje zakgeld, warme kleren, stevige schoenen, 
een paspoort en een flinke voorraad sigaretten. Meer hoeft er niet worden meegenomen. In het donker rijden de 
opstandelingen door de korenvelden naar het buurland. 

De grenswachten die de oversteek bij het plaatsje Goekovo in de gaten houden, willen er niets over kwijt. De 
spanning is er om te snijden. In de verte klinken doffe knallen. Tankvuur. Bij het geïmproviseerde tentenkamp kijken 
de vluchtelingen angstig om naar het land dat ze achter zich hebben gelaten. Het is oorlog. Bij Novosjachtinsk 
worden de vluchtelingen opgevangen door de regionale autoriteiten. Moeders sussen huilende baby's, kinderen 
spelen met de opwaaiende tentflappen. Opzichter Vladimir Skomanochdov plaatst een bord met het woord 
'controlepost' in de grond. 'Er zijn hier 188 vluchtelingen. De meesten blijven niet lang, hooguit vierentwintig uur', 
legt hij uit. Ze worden opgevangen door familie en vrienden, of elders in Rusland ondergebracht. 'Hé! Hebben jullie 
nog iets nodig?' vragen omwonenden in een oude Lada. 'Water!', roept Skomanochdov. 'In van die kleine flesjes. 
Dat zou aardig zijn.' 

Terug in Rostov-aan-de-Don nemen vrijwilligers het heft zelf in handen. Op de eerste verdieping van een 
flatgebouw in een buitenwijk van de stad is het 'humanitaire bataljon' gevestigd. Per dag smokkelen ze naar eigen 
zeggen drie à vier ton aan hulpgoederen de grens over. 'Denk aan drinkwater, voedselpakketten, kleding, luiers en 
diesel-generatoren', vertelt Ilja Doebogrej, die de aankomst van goederen in goede banen moet leiden. 'Uit heel 
Rusland krijgen we steun, het is vooral de kunst het de grens over te krijgen. We hebben verbindingsofficieren die 
ons op de hoogte houden, meestal kunnen we de grenscontrole en de check-points van het Oekraïense leger 
ontwijken, maar soms worden de konvooien toch beschoten. Het is een militaire operatie.' 

Het humanitaire bataljon staat onder leiding van Jekaterina Goebarova, de echtgenote van een van de 
separatistenleiders uit Donetsk. 'Wij vechten hier tegen het fascisme', zegt ze met een overtuiging alsof het om de 
Spaanse burgeroorlog gaat. 'Het is onvoorstelbaar dat Europa hier de ogen voor sluit.' Hoe de route precies loopt, 
wil Goebarova niet vertellen. 'Dat is geheim. En gevaarlijk.' Zolang de Oekraïense overheid geen veilige doorgang 
garandeert moeten de goederen worden gesmokkeld. 'Onze auto's worden continu beschoten, of simpelweg in 
beslag genomen. Bij iedere rit raken we wel een auto kwijt', vertelt Doebogrej. 

De hulp komt niet alleen uit Rusland, maar ook uit andere voormalige Sovjet-staten, en zelfs uit Europa. 
'Steunbetuigers sturen ons bijvoorbeeld medicijnen die alleen in de Europese Unie verkrijgbaar zijn', vertelt 
Goebarova. En er vechten buitenstaanders mee aan de zijde van de pro-Russische opstandelingen. 'Er zijn 
Fransen, Italianen, Hongaren, Polen en Tsjechen. Vaak zijn het Russische migranten, maar niet altijd.' Is er een 
einde in zicht voor het conflict dat nu al maanden doorsleept? Goebarova zucht. 'Dat is het enige wat ik niet weet. 
Ik ben bang dat dit nog wel eens heel lang kan gaan duren.' 
Wij vechten hier tegen het fascisme (Jekaterina Goebarova echtgenote separatistenleider) 
 
Graphic

 
Oekraïense vluchtelingen blazen uit in de buurt van de Russische plaats Rostov-aan-de-Don. In geïmproviseerde 
kampen worden ze opgevangen.
Foto Eduard Korniyenko / Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); International Relations (63%) 
 

Load-Date: June 27, 2014

 
End of Document





Polio, ziekte van nu
de Volkskrant
28 juni 2014 zaterdag

 
Copyright 2014 De Persgroep Nederland BV All Rights Reserved
 
 
Section: Halfberliner
Length: 1653 words
Byline: ELLEN DE VISSER
Body


Geneeskunde: terugkerende polio 
Kinderverlamming is uit de westerse wereld verdreven, denken we. Maar wie polio ooit heeft overwonnen, krijgt er 
later toch weer mee te maken. 
Tot de jaren vijftig van de vorige eeuw was het voor jonge ouders een beangstigende ziekte: polio trof wereldwijd 
miljoenen kleine kinderen, veroorzaakte ernstige verlammingen die, als de ademhalingsspieren het begaven, zelfs 
dodelijk konden zijn. Toen een vaccin werd ontdekt, verdween de ziekte uit de westerse wereld. Polio werd een 
ziekte uit het verleden en daarmee raakten ook de voormalige patiënten in de vergetelheid. 

Maar veel patiënten kunnen de ziekte niet achter zich laten: twintig, dertig jaar nadat ze door het poliovirus werden 
getroffen, en ze dankzij operaties, therapieën, beugels en hun eigen inzet deels herstelden, worden ze 
geconfronteerd met krachtverlies in hun spieren, met vermoeidheid en gewrichtspijn. Zo'n 60 procent van de 
poliopatiënten krijgt te maken met de late gevolgen van de aandoening, die bekend staan als het 
postpoliosyndroom. 

'Het is alsof de ziekte voor de tweede keer toeslaat', zegt Frans Nollet, hoogleraar revalidatiegeneeskunde in het 
AMC in Amsterdam en gespecialiseerd in de behandeling van poliopatiënten. 

Nederland telt nog zo'n twaalfduizend patiënten: zestigers veelal, die de ziekte opliepen voordat hier in 1957 met 
het vaccineren van kinderen werd begonnen. Zevenduizend van hen kampen met het postpoliosyndroom. Nollet 
kent sommige patiënten al ruim twintig jaar en ziet hoe ze heel langzaam achteruit gaan. In extreme gevallen 
krijgen ze slikproblemen of hebben ze beademing nodig. 

Hoe het postpoliosyndroom ontstaat en waarom en bij wie, en wat de beste behandeling is: het zijn vragen waarop 
de antwoorden goeddeels ontbreken. Vandaar dat er op het Europese congres over de ziekte, dat deze week in 
Amsterdam werd georganiseerd, veel aandacht was voor de late effecten. 

Natuurlijk, erkent Nollet, zal het probleem ook in Nederland gaandeweg verdampen. De laatste uitbraak dateert van 
20 jaar geleden, toen in de Biblebelt ruim zeventig mensen verlamd raakten. Maar in het AMC, het landelijke 
expertisecentrum dat zo'n duizend poliopatiënten onder behandeling heeft, zien artsen steeds meer migranten met 
soms ernstige vergroeiingen. Ook de Derde Wereld heeft behoefte aan kennis over de grote groep patiënten die de 
ziekte heeft overleefd. 

Overwerkte zenuwcellen, dat verklaart volgens polio-experts vermoedelijk waarom patiënten na jaren van stabiliteit 
alsnog achteruitgaan. Het poliovirus is lang geleden hun ruggenmerg ingedoken, waar het schade heeft aangericht 
aan de motorische zenuwcellen - de cellen die impulsen uit de hersenen doorsturen naar de spieren. 

Maar hun lichaam heeft trucs bedacht om die schade te compenseren. De functie van de kapotte zenuwcellen is 
overgenomen. De zenuwcellen die het nog wel doen hebben nieuwe uitlopers gemaakt om zo extra spieren onder 
hun hoede te kunnen nemen. 'Bij poliopatiënten kan het aantal spiervezels dat normaal gesproken wordt bediend 
door één zenuwcel met een factor tien toenemen.' 

Dat kan lang goed gaan, maar er komt een moment dat de zenuwcellen uitgeput raken door de overbelasting. Een 
zenuwcel met uitlopers en de daaraan gekoppelde spiervezels vormen samen een motorische eenheid, legt Nollet 
uit. Om die eenheid te onderhouden is de stofwisseling jarenlang opgestuwd. Dat leidt waarschijnlijk tot vroegtijdige 
veroudering. 

AMC-onderzoekers die tien jaar lang een groep poliopatiënten volgden, ontdekten dat bij hen vooral de grote, 
zwaarder belaste motorische eenheden langzaam slinken. Kleine zenuwtakjes raken verloren, spieren krijgen 
minder impulsen en zo gaat hun spierkracht jaarlijks met een paar procent achteruit. 

Nollet laat MRI-scans zien van de bovenbeenspier van een patiënt met het postpoliosyndroom. Grote delen van de 
spier bestaan uit vet omdat ze bij gebrek aan zenuwverbindingen niet meer kunnen worden gebruikt. Patiënten die 
in hun jeugd goed zijn hersteld en bij wie de nog functionerende zenuwcellen dus minder hebben moeten 
overnemen, hebben op latere leeftijd vaak minder klachten. 

Voor de gevolgen van dat jarenlange overwerk bestaat nog geen behandeling, al zijn internationale 
wetenschappers wel iets op het spoor: patiënten met het postpoliosyndroom hebben in hun ruggemergvocht veel 
cytokines, eiwitten die een rol spelen bij het activeren van het immuunsysteem. Dat kan wijzen op chronische 
ontstekingen, zegt Nollet. Heel gek klinkt dat niet: het poliovirus blijft in het lichaam aanwezig en dat kan een 
aanhoudende immuunreactie oproepen in het centrale zenuwstelsel. 

Een groot internationaal onderzoek, dat binnenkort aanvangt, moet duidelijk maken of het zin heeft patiënten 
antistoffen te geven. Dat zou bij hen in theorie de chronische ontstekingen moeten verminderen. 

Tot die tijd is het enige medicijn: aanpassen. In het AMC leren patiënten hoe ze hun overbelaste lichaam vrijstellen. 
Niet door helemaal niets meer te doen, legt Nollet uit, maar door minder te doen. Dat vergt vaak een flinke 
gedragsverandering, weet hij, en daarom krijgen veel patiënten daar psychologische begeleiding bij. 

'Het gaat om een bijzondere groep mensen, een generatie van doorzetters, veelal opgegroeid in de jaren vijftig. 
Mensen die het onnatuurlijk vinden om niets te doen en het lastig vinden om hulp te vragen. Het duurt vaak even 
voordat ze beseffen dat ze zichzelf met die houding in de weg zitten.' 
OPNIEUW OP DE KAART 
Bijna was het gelukt om polio, net als pokken, uit te roeien maar burgeroorlogen en vluchtelingenstromen hebben 
de ziekte weer op de kaart gezet. Dankzij de wereldwijde vaccinatiecampagnes van de afgelopen 25 jaar werd polio 
gedecimeerd: van 350 duizend gevallen in 1988 tot 416 vorig jaar. Maar dit jaar heeft het uiterst besmettelijke 
poliovirus zich opnieuw verspreid. Vooral Syrië, waar kinderen vanwege de oorlog niet meer worden gevaccineerd, 
vormt een brandhaard. 

De ziekte treft bijna altijd jonge kinderen (vandaar de naam kinderverlamming) omdat zij nog geen antistoffen in 
hun bloed hebben. Besmetting treedt op door het inademen van virusdeeltjes, die zich via de lucht verspreiden. Bij 
de meeste mensen leidt een infectie hooguit tot wat maag-darmproblemen. Maar bij een op de tweehonderd 
geïnfecteerden dringt het virus door in het zenuwstelsel. 
AADJE DE GROOT (64), BENNEBROEK 
Liep polio op bij een epidemie in augustus 1952, 2 jaar oud. 
'Ik heb zes maanden in het ziekenhuis gelegen, op een zaal propvol met kinderen die allemaal polio hadden 
opgelopen. Aanvankelijk was ik tot mijn middel verlamd maar ik heb in mijn jeugd zo veel therapie gekregen dat ik 
een groot deel van mijn spierkracht heb teruggewonnen. Ik heb lang met beugels gelopen, ik heb orthopedische 
schoenen gedragen, ik heb corrigerende operaties gehad, en uiteindelijk kon ik aardig lopen. Nou ja, geen lange 
wandelingen natuurlijk. 

'Ik heb gestudeerd en ben logopediste geworden. Een zittend beroep ja, zo realistisch was ik wel. Toen ik tegen de 
40 liep, kreeg ik last van vermoeidheid. Ik wist wat het was - ik had een heel goede orthopeed, die me vertelde dat 
ik last begon te krijgen van de late gevolgen van polio. Op zijn advies ben ik halve dagen gaan werken. Dat ging 
lang goed, totdat ik tien jaar geleden een totale fysieke burn-out kreeg. Ik moest stoppen met mijn werk. Dat voelde 
alsof ik capituleerde voor de ziekte. 

'Ik heb me gestort op vrijwilligerswerk bij de Vereniging Spierziekten Nederland. Er zijn nog zo veel onwetende 
artsen en zo veel patiënten die geen idee hebben wat hun overkomt. Dat moet veranderen. 

'Sinds twintig jaar ben ik onder behandeling in het AMC. Het team behandelt ons met respect voor onze 
eigenwijzigheid. Ik herken het karakter van andere patiënten. We hebben allemaal keihard geknokt om erbovenop 
te komen en we geven niet snel op. Dankzij cognitieve gedragstherapie lukte het me uiteindelijk om een stap terug 
te doen. 

'Het wordt er niet beter op, vooruit ga ik niet meer. Op mijn 40ste liep ik al met een stok, dat werd een kruk, toen 
twee krukken, daarna af en toe een rolstoel. Ik kan nog lopen, maar zoals mijn arts zegt: niet op spierkracht maar 
op wilskracht.' 
RENÉE PLATEIJN (63), UITHOORN 
Liep polio op in september 1955, toen ze 4 jaar oud was. 
'Er heerste polio op onze kleuterschool en het virus sloeg bij mij zo hevig toe dat ik helemaal verlamd raakte. 
Anderhalf jaar heb ik in het ziekenhuis en in een revalidatiecentrum gelegen. Ik kreeg pijnlijke behandelingen met 
stroomstootjes. Eens in de veertien dagen kwam er bezoek van thuis. Daar heb ik geleerd om hard voor mezelf te 
zijn. Die karaktereigenschap heeft me de afgelopen jaren flink opgebroken. 

'De ziekte heeft uiteindelijk alleen in mijn bovenlichaam schade achtergelaten. Mijn rechterarm is praktisch verlamd, 
mijn linkerhand en onderarm doen het wel maar niet zoals bij een ander. En ik heb scoliose, een vergroeiing van 
mijn wervelkolom. Ik wilde per se geen uitkering. Ik heb de hbo-opleiding maatschappelijk werk gedaan en altijd 
gewerkt. Ik had alleen niet in de gaten hoeveel het me kostte om gewoon mee te kunnen doen. 

'Vijf jaar geleden kwam ik in het AMC terecht. Mijn arm deed pijn en na een werkdag had ik geen energie meer. 
Daar vertelden ze me dat ik last had van postpolio. Ik was geschokt. Ik was toch niet ziek meer? 

'Drie jaar geleden ben ik afgekeurd. Wat vond ik dat moeilijk. Mijn omgeving, ook op mijn werk, begreep het niet. Ik 
kon toch altijd alles, waarom ineens niet meer? 

'Een jaar later kreeg ik een brief dat ik mijn aangepaste auto moest inleveren. Het is een auto die ik met mijn voet 
bestuur en die me veel vrijheid bezorgt. Fietsen lukt niet want ik kan mijn armen niet gebruiken. Ik heb de auto 
overgenomen maar het ding is dertien jaar oud en wat gebeurt er als-ie het begeeft? Dan denk ik: ik klaag niet, ik 
functioneer zelfstandig, maar het lijkt erop dat ik daar nu voor wordt gestraft. Alsof mijn handicap het alsnog wint.' 
 
Graphic

 
Renée Plateijn
Foto Linelle Deunk
Aadje de Groot
Foto Linelle Deunk
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Chronic Diseases (94%); Infectious Disease (94%); Public Health (93%); Cancer (89%); Viruses (82%); 
Chemotherapy + Radiation (77%); Rheumatic Diseases (77%); Health Care Professionals (70%); Epidemics (68%); 
Diseases + Disorders (67%); Death + Dying (62%) 
 

Industry: Pharmaceuticals Agents + Products (77%); Computer Equipment (69%) 
 

Load-Date: June 27, 2014

 
End of Document





Waar / niet waar
de Volkskrant
28 juni 2014 zaterdag

 
Copyright 2014 De Persgroep Nederland BV All Rights Reserved
 
 
Section: Halfberliner; Blz. 7
Length: 673 words
Byline: RONALD VELDHUIZEN
Body


Wat zijn we geneigd te denken? Een land dat neutraal blijft tijdens een oorlog, raakt er niet wezenlijk bij betrokken. 
Wat zegt de wetenschap? Onpartijdigheid trekt soms juist problemen aan. 
Een land dat neutraal is, roept het beeld op van een rots in de branding. Zelfs al hebben de buren ongelofelijke 
ruzie, binnenshuis blijft het rustig. Een land als Zwitserland past prima in dat plaatje: in beide wereldoorlogen was 
het omringd door bekvechtende partijen, maar bleef het - mede dankzij de hoge bergtoppen bij de landsgrenzen - 
neutraal. Nederland was in de Eerste Wereldoorlog ook neutraal. Maar bood dat ons land dezelfde rust als 
Zwitserland? 

Op het eerste gezicht wel. Het scheelde nogal wat doden en gewonden. Franse, Britse en Duitse soldaten stierven 
massaal in de loopgraven of keerden verminkt terug. Nederlandse soldaten bleeft dat bespaard en Nederlandse 
burgers hoefden evenmin te vrezen voor oorlogsgeweld. 

Maar neutraliteit garandeert niet dat je kan wegkijken wanneer de pleuris uitbreekt. Sterker nog: de officiële 
onpartijdigheid bracht Nederland in de Eerste Wereldoorlog juist in benarde situaties, zo blijkt uit onderzoek van 
Samuël Kruizinga, historicus aan de Universiteit van Amsterdam. Met twee collega's, Paul Moeyes en Wim Klinkert, 
beschrijft hij zijn vondsten in het boek Nederland neutraal - De Eerste Wereldoorlog 1914-1918. 

Een van de ingrijpendste kopzorgen waarmee de Nederlandse overheid door de neutraliteit te maken kreeg, was 
de enorme toestroom aan vluchtelingen. Meer dan een miljoen Belgen staken de grens over, kort nadat 
Antwerpen in oktober 1914 was gevallen. Op een eigen bevolking van zes miljoen was dat ontzettend veel: een op 
de zeven inwoners was ineens Belg. 

'Tot die tijd had Nederland wat vluchtelingenbeleid betreft alleen een procedure om verdwaalde Duitse zwervers 
terug te zetten', licht Kruizinga toe. 'Er lag geen enkele aanpak klaar voor de opvang van een miljoen Belgen.' 

Het bleek een recept voor problemen. Ten eerste reageerden veel Nederlanders verontrust: ze waren onder andere 
bang dat de Belgen hun banen zouden inpikken. Voor de vluchtelingen besloot de regering opvangkampen te 
bouwen, maar die waren niet best georganiseerd. De lokale kampbeheerders spraken bijvoorbeeld meestal geen 
woord Frans, terwijl veel Belgen niet anders verstonden. Veel Belgen vonden het kampleven zo slecht dat ze liever 
terugkeerden. Ook veel gevluchte Belgische soldaten wilden terug, maar de Nederlandse neutraliteit stond dat niet 
toe: als ze troepen lieten terugkeren, zouden ze partij kiezen. Een ontsnappingspoging leidde in kamp Zeist tot een 
schietincident waarbij acht Belgen stierven. 

Aan het eind van de oorlog kreeg Nederland te maken met een heel bijzondere vluchteling: de Duitse keizer, 
Wilhelm II. In 1918, toen duidelijk werd dat zijn strijdkrachten aan het kortste eind zouden trekken, besloot Wilhem II 
uit te wijken naar Nederland. 'De keizer was hier na vier jaar oorlog bepaald niet populair', zegt Kruizinga. 'De 
overheid liet direct een stel juristen uitzoeken of ze hem alsnog konden weigeren.' Dat was helaas in strijd met nog 
altijd geldende Nederlands-Duitse verdragen. Zo kreeg Wilhelm II asiel. Dat leidde bijna tot een nieuw probleem, 
omdat de geallieerden om uitlevering wilden vragen. Maar ze bedachten later dat een machteloze keizer in 
ballingschap een prima uitkomst was. 

Vanwege dit soort druk van buitenaf is neutraliteit lastig vol te houden, zegt Kruizinga. In de Eerste Wereldoorlog 
dwongen de oorlogvoerende landen Nederland wel eens partij te kiezen: Duitsland wilde liever niet dat Nederland 
handel dreef met Groot-Brittannië, de Britten eisten het omgekeerde. 

'Je ontkomt niet aan invloeden van buitenaf, zeker niet als ze de immense schaal van de Eerste Wereldoorlog 
hebben', zegt Kruizinga. 'Een rare vergelijking misschien, maar het WK voetbal is net zoiets. Wie er neutraal in 
staat en er niks van vindt, kan toch geraakt worden door de gevolgen ervan, zoals files of afgesloten stadsdelen.' 
Op pagina 40 de recensie van Nederland neutraal 
 
Graphic

 
lllustratie Leonie Bos
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Film (88%); Defense Departments (82%); Trial + Procedure (76%); Economic 
Development (68%); Minority Groups (62%) 
 

Industry: Movie Industry (88%); Entertainment + Arts (74%) 
 

Load-Date: June 27, 2014

 
End of Document





'De media hebben ons gehersenspoeld'
de Volkskrant
28 juni 2014 zaterdag

 
Copyright 2014 De Persgroep Nederland BV All Rights Reserved
 
 
Section: Kunst
Length: 941 words
Byline: VAN ONZE VERSLAGGEVER RUTGER PONTZEN
Body


Reportage Manifesta 10 in St.-Petersburg 
Geen artistieke vrijheid in Rusland? De kunstenaars van de Manifesta konden doen wat ze wilden, zegt 
samensteller Kasper König. 
Zijn blouse hangt uit zijn broek. Het zweet staat op zijn voorhoofd. Hard schreeuwend en wild gebarend staat 
Thomas Hirschhorn aanwijzingen te geven. 'Kirill, a bit higher.' Toch knap dat de Zwitserse kunstenaar alles zo 
gedetailleerd ziet. De met kabels vastgeplugde hoogwerker Kirill bevindt zich namelijk op 20 meter afstand. Om 
precies te zijn: op de vijfde verdieping van een flatgebouw waarvan de voorpui zojuist is ingestort. 

Althans zo lijkt het. In werkelijkheid gaat het om een kunstwerk van Hirschhorn, opgetrokken uit karton en bruin 
afplaktape. Locatie: de overdekte binnenplaats van het Generale Staf-gebouw in St.-Petersburg. Het monumentale 
onderkomen vlak bij de rivier Neva is samen met het al even monumentale Hermitage-museum, ertegenover, 
gastheer van de tiende Manifesta biënnale. Dat Hirschhorn juist op deze eerbiedwaardige locatie zijn afval heeft 
gedumpt - alsof een deel van het gebouw zelf is ingestort - lijkt toch wel wat te zeggen. 

Het is voor het eerst dat de pan-Europees opererende biënnale, van Nederlandse origine, zich in Oost-Europa 
ophoudt. Na plaatsen en streken als San Sebastian, Frankfurt, Murcia en de Belgische mijnstreek rond Genk, wilde 
de organisatie nu eens echt de oude oost-westgrens over. Om haar 20-jarige bestaan wat meer cachet te geven. 

Dat heeft het gekregen: afgelopen jaar introduceerde Poetin een antihomowet, viel Rusland de Krim binnen en 
stimuleerde datzelfde land een burgeroorlog in Oost-Oekraïne. Met alle protesten en oproepen voor een boycot van 
de expositie vandien. Maar Manifesta gaf niet toe. En ondanks de afzegging van een enkele kunstenaar gaat de 
tentoonstelling vandaag voor het publiek gewoon open. 

Opzet van de wisselende locaties van de Manifesta-tentoonstellingen is dat ze moeten aansluiten op de lokale 
problemen en geschiedenis. Dit jaar betekent dat: het belang van hedendaagse kunst voor Rusland aankaarten én 
een 'kritische dialoog aangaan' met alles en iedereen die de vrijheid van mensenrechten en kunst in de weg staat. 
Het is op zijn minst ambitieus te noemen. Met als risico dat Manifesta dit keer een politieke tentoonstelling wordt. 

Alsof de organisatie dat voorvoelde en het artistieke gehalte wilde waarborgen, werd Kasper König aangesteld als 
tentoonstellingsmaker. De oud-directeur van het Ludwig Museum in Keulen en curator van Skulptur Projekte 
Münster heeft de introductie van zoveel eigentijdse kunst in St.-Petersburg gevarieerd en overtuigend aangepakt. 
Zo is er werk van Marlene Dumas en Louise Bourgeois te zien tussen de klassiekers van de Hermitage, en hangen 
de beroemde Matisse-schilderijen uit de Hermitage tussen de 'jonkies' in het Generale Staf-gebouw ertegenover. 
Experimenteel (Erik van Lieshouts video over katten in de Hermitage-kelders) en gedegen (Rineke Dijkstra's 
videodrieluik over de elastische buigzaamheid en discipline van Russische gymnastiekmeisjes); bekend (Kabakovs 
Rode Wagon: een anti-sovjet treinstel) en gedurfd (Boris Mikhailovs foto's van het tentenkamp op het Maidanplein 
in Kiev). 

Op de drukbezochte, maar rustig verlopen persconferentie zei König dat de kunstenaars hebben kunnen doen wat 
ze wilden doen. Zonder censuur. Mocht er een verkeerd beeld zijn over de artistieke vrijheid in Rusland, dan komt 
dat door de media, meent de Duitser. 'We zijn gehersenspoeld.' Een uitspraak die haaks lijkt te staan op Königs 
eerdere kritiek op de gang van zaken. 

Referenties aan wat mensenrechtelijk in Rusland gevoelig ligt, zijn er wel. De dosering ervan is alleen wisselend. In 
de binnentuin van de Hermitage heeft de Belgisch-Mexicaanse kunstenaar Francis Alÿs zijn Lada tegen een boom 
gereden. Als een teken dat de 'oude idealen' voorbij zijn. Alÿs had een boycot wel overwogen, blijkt uit de 
aantekeningen in zijn werk. Maar hij kreeg in Rusland sympathie voor een groepje jonge kunstenaars die 'cultuur 
zien als een vorm van verzet'. Toen was hij om. 

Ook de Duitse fotograaf Wolfgang Tillmans besloot uiteindelijk mee te doen. Hij toont een wat rommelige 
verzameling foto's van even rommelig geënsceneerde voorwerpen. De rode draad is wel dat het om uitgetrokken 
kledingstukken van mannen gaat. Gecombineerd met een ontblote torso of ontbloot been zegt dat genoeg, zonder 
dat iemand er aanstoot aan zal nemen. 

Duidelijker is Marlene Dumas. Met name met haar serie tekeningen Great Men die, naar verluidt, aanvankelijk 
Great Gay Men heette. Te zien zijn portretten van homoseksuele kunstenaars, schrijvers, wetenschappers, veelal 
van Russische afkomst. Of elke Rus de in kriebelletters geschreven, Engelse uitleg over de geaardheid van die 
kunstenaars zal begrijpen, is de vraag, maar een ferm statement is het wel. 

En Hirschhorn? De Zwitser staat doorgaans kritisch tegenover elke vorm van macht en politieke inmenging. Wat die 
ingestorte flat te betekenen heeft? Glimlachend: 'Ik weet ook niet wat er is gebeurd. Misschien was het een 
tornado. Of de slechte constructie.' Tot een specifiekere uitleg is hij niet te verleiden. 

Dat er in gehavende appartementen schilderijen van Russische constructivisten zijn te zien uit de Hermitage-
collectie, zegt natuurlijk wel wat. Het belang van Malevitsj, Tatlin en Lissitzky is in Rusland lange tijd door de 
overheid genegeerd maar, wil Hirschhorn zeggen, bij de gewone Russen bleef het 'utopische' vuur van hun werk 
voortleven. Thuis aan de muur. 

Manifesta 10, Hermitage, St.-Petersburg. 28/6 t/m 31/10. manifesta.org 
Ondanks protesten en oproepen voor een boycot gaat de expositie vandaag gewoon open 
 
Graphic

 
Bezoekers tijdens de persviewing bij het werk Abschlag van de Zwitserse kunstenaar Thomas Hirschhorn in de 
Hermitage in St.-Petersburg.
Foto Anatoly Medved / Demotix
Werken uit de serie tekeningen Great Men (oorspronkelijke titel Great Gay Men) van Marlene Dumas: Alan Turing 
(wiskundige).
Foto Marlene Dumas
Werken uit de serie tekeningen Great Men (oorspronkelijke titel Great Gay Men) van Marlene Dumas: Pjotr Iljitsj 
Tsjaikovski (componist).
Foto Marlene Dumas
Werken uit de serie tekeningen Great Men (oorspronkelijke titel Great Gay Men) van Marlene Dumas: James 
Baldwin (schrijver).
Foto Marlene Dumas
Werken uit de serie tekeningen Great Men (oorspronkelijke titel Great Gay Men) van Marlene Dumas: Anton 
Krasovsky (journalist).
Foto Marlene Dumas
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (94%); Visual Arts (67%) 
 

Industry: Destinations + Attractions (71%); Entertainment + Arts (64%) 
 

Load-Date: June 27, 2014

 
End of Document





Even waren Deborah, Awa, Hauwa, Asabe, Mwa, Patiant, Saraya, Mary, 
Gloria, Hanatu, Gloria Tabitha, Maifa, Ruth, Esther, Awa, Anthonia, Kume, 
Aisha, Nguba, Kwanta, Kummai Esther, Hana, Rifkatu, Rebecca, Blessing, 
Ladi, Tabitha, Ruth, Safiya, Na'omi, Solomi, Rhoda, Rebecca, Christy, 
Rebecca Laraba, Saratu, Mary, Debora, Naomi, Hanatu, Hauwa, Juliana, 
Suzana, Saraya, Jummai, Mary, Jummai, Yanke, Muli, Fatima Eli, Saratu, 
Deborah, Rahila, Luggwa, Kauna, Lydia, Laraba, Hauwa, Confort, Hauwa, 
Hauwa...
de Volkskrant
28 juni 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 1892 words
Byline: KEES BROERE
Body


Ontvoering - De internationale aandacht verslapt 
...MAAR ER ZIJN MEER SLACHTOFFERS VAN BOKO HARAM... 
Een pantserwagen, voor de poort van een middelbare-meisjesschool. Toen we een paar weken geleden 
aankwamen in Maiduguri, de hoofdstad van de deelstaat Borno in Noordoost- Nigeria, viel die meteen op. En we 
snapten waarom het ding er stond: om te voorkomen dat nóg meer meiden zouden worden ontvoerd. 

Het duurde een week of twee, toen wist vrijwel de hele wereld ervan: half april waren in de plaats Chibok, niet zo 
heel ver van Maiduguri, meer dan tweehonderd kostschoolmeisjes ontvoerd. Door leden van Boko Haram, de 
islamistische terreurbeweging. Die pantserwagen mochten we niet fotograferen. Over 'de meiden van Chibok' wilde 
iedereen graag met ons spreken. 

Ook in Maiduguri is internet. Niet altijd, en niet altijd snel, maar de wereldwijde belangstelling voor het lot van 
onschuldige tieners was ook de inwoners niet ontgaan. Vrijwel iedereen vond het een goede zaak. Alles immers om 
de meiden weer vrij te krijgen. Maar behalve goedkeurende, klonken ook verwonderde woorden. 

Wist de wereld eigenlijk wel dat Boko Haram al een paar jaar mensen ontvoert? Niet alleen meiden, maar ook 
jongens en mannen. In totaal zouden het er misschien al vijfhonderd zijn. Niemand buiten het strijdgebied van Boko 
Haram had zich daarover ooit echt druk gemaakt, net zo min als over de bloedige aanslagen en wrede 
moordpartijen van de groep. Hoe kwam het dan dat nu ineens alle aandacht, zowel in Nigeria als in het buitenland, 
leek uit te gaan naar de ontvoering in Chibok? 

Laat ons met het buitenland beginnen. De belangstelling ging niet zozeer uit naar Boko Haram en de ideologie van 
deze groep, maar richtte zich vrijwel uitsluitend op de ontvoerde tieners. Het bleek een populair, ja welhaast sexy 
onderwerp te zijn, zeker voor gebruikers van de sociale media, waar al snel #BringBackOurGirls het motto werd. 
Daar zijn zeker vier redenen voor. 
Michelle 
Op de eerste plaats, uiteraard, de Afrikaanse meiden zelf. Ook wie geen ouder is, voelt zich met hun lot begaan. 
Voor ouders met tienermeiden geldt dat al helemaal. Het was dan ook niet verwonderlijk dat zelfs Michelle Obama 
zich liet fotograferen met een wit blaadje waarop #BringBackOurGirls stond. Zij heeft immers twee dochters. 

Daarnaast is zij de echtgenote van de president van de Verenigde Staten, die op zijn beurt tevens 
opperbevelhebber van de Amerikaanse krijgsmacht is. Dat de VS al vrij snel militaire technische adviseurs en 
drones naar Nigeria's buurland Tsjaad stuurden, is misschien wel een besluit dat rechtstreeks is geïnspireerd door 
gesprekken in niet de Oval Room, maar aan de eettafel van het gezin-Obama in het Witte Huis. 'We are being 
tweeted into combat', we worden de gewapende strijd in getwitterd, merkte een hoge Amerikaanse militair op. 

De tweede reden vormt de combinatie van meisjes met onderwijs. In Afrika is lang niet iedereen van een goede 
opleiding verzekerd. En meisjes maken nog steeds minder kans op scholing dan jongens. Boko Haram wordt 
doorgaans vertaald als 'westerse scholing is verboden'. Wie dus via smartphone of toetsenbord de terugkeer van 
de meisjes 'eiste', wist zich meteen ook verzekerd van een plaats aan de goede kant van de beschaving. 

Wat ook hielp bij de grote aandacht voor de ontvoerde tieners, was dat Boko Haram een beweging van radicale 
islamieten is, terwijl veel meiden op de kostschool van Chibok van christelijke afkomst zijn. Toen een video 
verscheen van meisjes die gesluierd waren en koranverzen moesten opzeggen, werd ook religie een strijdpunt. 

De laatste reden is de aanzuigende en zelfversterkende werking van het internet en sociale media. Denk nog maar 
eens terug aan de YouTube-hit 'Kony2012'. Toen dachten Amerikaanse jongeren, en met hen al snel honderden 
miljoenen mensen buiten de VS, dat dankzij een video een einde kon worden gemaakt aan de (christelijke) terreur 
van een groep geleid door de Oegandees Joseph Kony. Bij de meiden van Chibok leek hashtag-diplomatie iets 
dergelijks te kunnen bereiken. Maar niet heus. 

Ondertussen gaat het verwoestende werk van Boko Haram in het noordoosten van Nigeria gewoon door. De 
beweging, in 2002 opgericht voor de prediking van een 'zuivere', maar daarmee ook uiterst strenge islamitische 
leer, koos in 2009 voor radicaal geweld, toen oprichter Mohammed Yusuf na zijn arrestatie door veiligheidsagenten 
werd vermoord. Sinds die tijd heeft Boko Haram volgens sommige schattingen de dood van zeker tienduizend 
mensen op zijn geweten. Ruim 300 duizend mensen, moslims en christenen, zijn uit Noordoost-Nigeria gevlucht. 
Verkiezingen 
Boko Haram zegt de invoering van de sharia voor heel Nigeria na te streven. Onder de bevolking in het 
noordoosten, waar ruim 80 procent islamiet is, kan de beweging door haar grove geweld op vrijwel geen steun 
meer rekenen. Het plegen van bomaanslagen en overvallen, van de hoofdstad Abuja tot in dorpjes aan de grens 
met Kameroen, lijkt nog de enige dynamiek van de groep te vormen. Gedwongen rekrutering gebeurt om het aantal 
mannelijke strijders en vrouwelijke 'verzorgers' op peil te houden. Vandaar de ontvoeringen. 

In Nigeria zelf heeft de grote aandacht voor de ontvoerde meiden van Chibok vooral een binnenlands-politieke 
reden. Volgend jaar februari vinden in Afrika's meestbevolkte land verkiezingen plaats. President, Goodluck 
Jonathan wil een nieuwe termijn. Maar de christelijke zuiderling Jonathan heeft in het overwegend islamitische 
noorden weinig vrienden. Aandacht geven aan ontvoerde meisjes bleek een ideale manier om het vermeende falen 
van de president op ook andere beleidsterreinen voor het voetlicht te brengen. 

Dat bleek ons vooral in Abuja. Een tijdje terug kwamen daar elke dag burgers samen op een openbaar terrein, om 
de regering tot actie aan te zetten en de meiden vrij te krijgen. Tot het terrein in bezit genomen bleek door vrouwen 
die T-shirts droegen met het opschrift Release Our Girls, bevrijd onze meisjes. 

Niet de 'officiële' hashtag dus. En dat bleek niet toevallig. De mannen en vrouwen in Abuja die rode shirts met 
#BringBackOurGirls droegen, waren bijna allemaal mensen die begin 2015 willen stemmen op de oppositiepartij 
APC. Een semi-knokploeg van jongemannen, die zeggen president Jonathan te steunen, was eraan te pas 
gekomen om de roodhemden van het terrein te verdrijven. Kort daarna kreeg de politie opdracht hun bijeenkomsten 
te verbieden. 

De vrouw van president Jonathan zag in de roodhemden, en bijna in de ontvoerde meisjes zelf, een poging het 
bewind van haar man voortijdig om zeep te brengen. En Jonathan liet zich al snel in de regio, en op zeker moment 
zelfs helemaal in Parijs zien om het 'internationale' gevaar van de terreurbeweging Boko Haram te onderstrepen. 
En daarmee ook zichzelf vrij te pleiten van het feit dat zijn regering en strijdkrachten niet bij machte zijn zelf het 
probleem van Boko Haram krachtig aan te pakken. 

Niets is eeuwig, ook niet de belangstelling voor ontvoeringen in het noorden van Nigeria. De berichten over de 
ontvoering deze week van 91 meisjes, vrouwen en jongemannen trok nauwelijks de aandacht. Ook de meiden van 
Chibok dreigen alweer vergeten te worden. Zoals de Nigeriaans-Amerikaanse auteur Teju Cole schreef, op Twitter: 
'Het verhaal was verre van over, maar was onzichtbaar geworden. Zoals wanneer de bliksem een stad op de 
heuvel oplicht, die zich voor even gezien waant door het oog van God.' 
Kees Broere 
...EN IN NIGERIA GAAT DE STRIJD DOOR 
Het was het soort campagne waar sociale media voor lijken te zijn uitgevonden. Een grote kwestie, samengevat in 
een simpele hashtag, makkelijk te begrijpen en nog makkelijker te delen. Op het hoogtepunt van 
#BringBackOurGirls was de hashtag zelf bijna net zo vaak in het nieuws als de ontvoering van meer dan 
tweehonderd Nigeriaanse schoolmeisjes. Behalve de vraag waar de meisjes zijn en wat er wordt gedaan om ze vrij 
te krijgen, werd vooral ook gevraagd: hoe lang gaat een Twittercampagne onze aandacht vasthouden? En levert 
deze vorm van activisme wel iets op? 

Ibrahim Abdullahi, een jurist uit de Nigeriaanse hoofdstad Abuja, introduceerde ongeveer een week na de 
ontvoering #BringBackOurGirls op Twitter. De media, ook de Nigeriaanse, hadden er tot dat moment nog maar 
weinig aandacht aan besteed. De regering deed alsof haar neus bloedde en weigerde informatie te verstrekken 
over het lot van de meisjes. Verontwaardigd over zo veel passiviteit probeerde Abdullahi (@abu_aaid) op Twitter 
onder de noemers #AbductedBornoGirls en #ChibokGirls het onderwerp levend te houden. Hij was dan ook 
verheugd toen de vicepresident van de Wereldbank in Afrika, Oby Ezekwesili, tijdens een live-uitzending van een 
evenement in Port Harcourt op 23 april de aandacht vestigde op de vermiste meisjes. In haar speech richtte ze zich 
direct tot haar regering: 'Breng onze dochters terug'. 

'Yes #BringBackOurDaughters #BringBackOurGirls', tweette Abdullahi meteen. Die laatste sloeg aan. In anderhalve 
maand tijd werd de hashtag wereldwijd meer dan drie miljoen keer overgenomen. Maar inmiddels lijkt de hype 
alweer voorbij. De internationale aandacht verslapt, terwijl de meisjes nog geen stap dichter bij bevrijding zijn. 
Sterker nog, het aantal ontvoerde Nigeriaanse schoolmeisjes stijgt alleen maar verder. 

Ook in Nigeria vermindert na meer dan twee maanden langzaam de aandacht, maar niet zo veel als de regering 
had gehoopt, aldus Abdullahi. 'De regering heeft meerdere pogingen gedaan om de campagne te stoppen. Ze zijn 
niet blij dat hun falen zichtbaar is geworden. Maar wij hebben het recht om te protesteren tegen een falende 
regering, en zij hebben de plicht om ons te beschermen tegen de aanvallen van Boko Haram.' De 
terughoudendheid van president Goodluck Jonathan om de terreurgroep aan te pakken zou enkel gemotiveerd 
worden door politieke beweegredenen. 'Ze hebben het probleem gepolitiseerd, maar dit is geen politieke kwestie. 
Het is een kwestie van nationale veiligheid.' 

Protesteren onder de slogan #releaseourgirls dient volgens Abdullahi slechts als bliksemafleider, en is daarom 
contraproductief. 'We gaan niet aan criminelen vragen om geen misdaden meer te plegen. De regering dient voor 
onze veiligheid te zorgen, wij spreken hen aan op hun verantwoordelijkheden.' 

Wat dat betreft heeft de internationale aandacht die de #BringBackOurGirls-campagne genereerde wel degelijk nut 
gehad, daar is hij van overtuigd. Zonder de bemoeienis van prominente figuren als Michelle Obama, Hillary Clinton, 
en vooruit, Justin Bieber, was er helemaal niks gebeurd. De Nigeriaanse autoriteiten kunnen niet langer wegkijken, 
langzaam wordt er iets in gang gezet. Schoorvoetend en met tegenzin, maar toch. 

Zelf is Abdullahi nog steeds actief bezig met de campagne, net als Oby Ezekwesili en vele andere activisten in 
Nigeria, zowel op Twitter als bij de protesten die nog dagelijks plaatsvinden in Abuja. De beweging is nog lang niet 
ingezakt. Op 26 juni plaatste het officiële #BringBackOurGirls-account de volgende boodschap: 'Our advocacy 
stands, it continues, we're ambassadors of the cause. We shall not relent until our girls are back and 
alive!!#bringbackourgirls.' Te vinden onder @BBOG_Nigeria. Voor het geval je wilt retweeten. 
Jennie Barbier 
Wie de terugkeer van de meisjes 'eiste', wist zich verzekerd van een plek aan de goede kant van de beschaving 
'Het is een kwestie van nationale veiligheid' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (95%); Kidnapping + Abduction (76%) 
 

Load-Date: June 27, 2014

 
End of Document





Stripboeken: anatomie van een radicaliseringsproces
de Volkskrant
28 juni 2014 zaterdag

 
Copyright 2014 De Persgroep Nederland BV All Rights Reserved
 
 
Section: Halfberliner
Length: 603 words
Byline: JOOST POLLMANN
Body


Recensies: de oorlog 'groter' maken 
Henrik Rehr: Gavrilo Princip - De man die WOI ontketende 
**** 
Ballon Media; EUR 27,95. 
Johanna Spaey en Gerold Van de Perre: Augustus 1914 - Gewonde stad 
**** 
De Bezige Bij Antwerpen; EUR 29,99. 

'Het leven is niks. Het is grijs, routineus, vol pijn en ontgoocheling. Maar de dood is vol... schoonheid! Glorie! En 
extase!' Dit zijn woorden van Gavrilo Princip, die op 20-jarige leeftijd aartshertog Franz Ferdinand doodschoot en 
daarmee de lont stak in het kruitvat dat we nu de Eerste Wereldoorlog noemen. 

Gavrilo was lid van de terroristische beweging De Zwarte Hand: dat riekt naar Werther Nieland en Pietje Bell, maar 
het was de Bosnische jongeling en zijn vrienden diepe ernst met hun voornemen een einde te maken aan de 
Oostenrijkse bezetting. 

In zijn grafische roman Gavrilo Princip - De man die WOI ontketende brengt de Deense tekenaar Henrik Rehr 
(1964) stap voor stap in beeld hoe het radicaliseringsproces verliep bij de vrijheidsstrijders op de Balkan, en 
daarmee sluit zijn boek nauw aan bij de actualiteit. Want de Europese jongeren van Marokkaanse afkomst die nu 
in Syrië hun leven wagen verschillen wat betreft hun mental make-up niet wezenlijk van Gavrilo, Danilo, Trifko en 
Nedeljko. 

In zwart-witte, fijngearceerde tekeningen neemt Rehr ons eerst mee naar het verarmde platteland waar het 
fanatisme van de jongeren ontkiemt en naar donkere achterkamers in Belgrado waar de samenzweerders drinken 
op een bevrijd Servië. Aan de klassieke scène - terrorist vuurt op vorst - besteedt Rehr zes spannend gemonteerde 
bladzijden die onvermijdelijk doen denken aan Lee Harvey Oswald versus Robert F. Kennedy - maar het goede van 
Rehrs versie van de geschiedenis is dat 90 procent ervan draait om Princips doornige pad naar de ultieme daad. 

In het kielzog van de Britse vervolgstrip Charley's War van Mills en Colquhoun en Loopgravenoorlog van Jacques 
Tardi zijn inmiddels talloze strips verschenen over de Grote Oorlog, en vaker wel dan niet wordt daarin de Slag bij 
de Somme als centrale gebeurtenis gekozen. De Amerikaanse tekenaar Joe Sacco ontwierp zelfs een zeven meter 
brede leporello waarop het bloedbad van 1916 tot in details is uitgewerkt. Het Tapijt van Bayeux anno nu. 

Het gevaar van zo'n eenzijdige nadruk op de Somme is dat een wereldoorlog wordt gereduceerd tot één plek des 
onheils, zoals ook heel veel strips over de Tweede Wereldoorlog vooral over Auschwitz gaan, met uitsluiting van al 
die andere vernietigingskampen. Het verhaal wordt daardoor kleiner in plaats van groter. 

'Veel te lang hebben geschiedschrijvers zich louter geconcentreerd op het leed van de soldaten aan het front, 
terwijl ook burgers vreselijk hebben afgezien', zegt de Vlaamse schrijfster Johanna Spaey, die samen met de 
schilder Gerolf Van de Perre Augustus 1914 - Gewonde stad heeft gemaakt. 

Die gewonde stad betreft nu eens niet Ieper, maar Leuven, waar de Duitse troepen in augustus 1914 een 
onvoorstelbare ravage aanrichtten en zonder zin ook de eeuwenoude universiteitsbibliotheek in brand staken - een 
misdaad tegen de cultuur die tot in Amerika toe ontzetting wekte. 

Hoe de burgers hun verwoeste stad uit het puin moesten herbouwen is het thema van dit boek, een beeldverhaal 
waarin het Leuvense drama in poëtische teksten en geschilderde impressies een nieuwe gedaante krijgt. 
Hoogtepunt is de gezichtsreconstructie van de verminkte soldaat Maurice, waarmee Van de Perre een gruwelijk 
mooie metafoor voor het herstel van zijn vernietigde woonplaats aanreikt. 
Een gruwelijk mooie metafoor voor de heropbouw van Leuven 
Slag bij de Somme is niet de centrale gebeurtenis van WO I 
 
Graphic

 
Henrik Rehr: Gavrilo Princip - De man die WOI ontketende
Johanna Spaey en Gerold Van de Perre: Augustus 1914 - Gewonde stad
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: History (94%); Teaching + Teachers (84%); Academic Testing (75%); Communities + Neighborhoods 
(70%); Terrorist Organizations (70%) 
 

Load-Date: June 27, 2014

 
End of Document





Kritiekloos magazine-interview?
de Volkskrant
28 juni 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 32
Length: 1062 words
Byline: DE OMBUDSVROUW
Body


Een enkele keer worden ze geïnterviewd in het Volkskrant Magazine. Gevallen bestuurders, beschimpte politici en 
andere in diskrediet geraakte hoogwaardigheidsbekleders. Ze vallen op tussen de 'Bekende Nederlanders', die 
vaak naar aanleiding van een nieuw boek of nieuwe theatertour worden geïnterviewd. De zaak van Nurten 
Albayrak, de onttroonde 'zonnekoningin' bij het Centraal Orgaan opvang asielzoekers, was uitentreuren in het 
nieuws geweest. In het magazine kon u lezen hoe ze die 'publieke executie' had beleefd. 

Bij Wilma Verver, die vorige week werd geïnterviewd, gaat niet bij iedereen een belletje rinkelen. Drie jaar geleden 
nam de VVD-burgemeester ontslag in Schiedam, omdat zij werd onderzocht door het Bureau Integriteit 
Nederlandse Gemeenten (BING). 'Zij zou haar macht als burgemeester hebben misbruikt om een privéconflict met 
een bekende aannemer uit Schiedam - die op dat moment haar woning verbouwde - te beïnvloeden. Ook zou zij 
zakenrelaties en familieleden hebben bevoordeeld en als een tiran het Schiedamse stadhuis hebben bestierd', 
aldus het stuk. Ze had de 'schijn van belangenverstrengeling' op zich geladen, oordeelde BING. 

Verver, die het BING-rapport aanvecht, weerspreekt in het interview alle 'schandalige' beschuldigingen. De 
aannemer, haar 'grootste kwelgeest', probeerde haar tevergeefs te chanteren, waarna een 'fluistercampagne' op 
gang kwam. Ze ontving dreigbrieven, verhuisde naar een bungalowpark. Nog dagelijks wordt Verver op het forum 
http://Schiedamstad.nl gejend en beledigd. 'De intimidatie stopt niet', zegt ze. 'Mijn tegenstanders zijn pas tevreden 
als ik failliet ben, kapot geschreven en gescheiden - en het liefst alles tegelijk.' 

Een schrijnend verhaal voor wie haar gelooft, maar tenenkrommend voor wie dat niet doet. Zelden leidde een 
magazine-interview tot zo veel controverse. Afgelopen week stroomde mijn mailbox vol. Oud-ambtenaren, die ook 
'slachtoffer' werden van BING, vonden Ververs verhaal herkenbaar. 'Deze vorm van 'inquisitie' moet aan de kaak 
gesteld worden, want het maatschappelijk belang wordt hier niet mee bediend.' 

Het interview werd door anderen net zo hard neergesabeld. Verver zou haar straatje kritiekloos mogen 
schoonvegen. De uitgebreidste klacht kwam van een gepensioneerd publicist, een van Ververs actiefste aanklagers 
op            http://Schiedamstad.nl. De interviewer zou niet alleen belastende feiten hebben verzwegen, ook zou hij 
Ververs dochter persoonlijk kennen, zo insinueerde hij. 

Nonsens, reageert de interviewer - een ervaren onderzoeksjournalist. De suggestie, die zijn journalistieke integriteit 
raakt, laat volgens hem wel zien wat het 'speelveld' is. 'Het geruchtencircuit is onbeheersbaar.' Hij wilde geen 
stelling nemen in het conflict, maar laten zien 'hoe een gevierd burgemeester kan eindigen in een bungalowpark in 
Harderwijk, vanuit háár perspectief.' 

Zoals gebruikelijk bij een magazine-interview stond het weerwoord van de aannemer in zes zinnen onderaan. Hij 
zegt 'niet mee te gaan doen aan het moddergooien', de rechter moet er maar over oordelen. Enkele dagen later 
beklaagde de aannemer zich bij de redactie dat hij niet in staat is gesteld te reageren op 'concrete beschuldigingen' 
van Verver. 'Met name haar suggestie dat wij het vermeende aangescherpte aanbestedingsbeleid van de 
gemeente zouden hebben willen beïnvloeden vinden wij laster', aldus de aannemer. Dat had hij willen 
tegenspreken. 

De verslaggever zegt dat hij zeker een half uur met de aannemer heeft gesproken en hem allerlei punten uit het 
interview heeft voorgehouden, maar dat de aannemer telkens verwees naar hetgeen in het weerwoord staat. 

Het is schier onmogelijk vast te stellen wie er gelijk heeft - het telefoongesprek is niet opgenomen. Wel was het 
beter geweest wanneer de verslaggever het interview integraal naar de aannemer had gestuurd, aangezien de 
beschuldigingen aan het adres van het bedrijf vrij fors waren. 

Een uitgebreider weerwoord zou de neutrale lezer meer richting hebben geboden. Ook die beklaagde zich. 'Zij krijgt 
een podium om een grote klaagzang te uiten, hoe weet ik of haar verhaal juist is?', mailde er een. 

Vooral omdat het verhaal van Verver niet zo bekend is en in 2011 speelde, wil de lezer weten hoe hij haar woorden 
moet wegen. Het 'speelveld' - of liever gezegd mijnenveld - is in die zin relevant. Zo staat Ververs verhaal niet op 
zichzelf. Al eerder schreef de verslaggever over verschillende procedures tegen BING, dat zich schuldig zou maken 
aan onzorgvuldig onderzoek. 

Mogelijk zou haar verhaal aan geloofwaardigheid winnen als meer inzicht was geboden in de venijnige anti-Verver-
campagne op            http://Schiedamstad.nl. Onder het kopje 'verversoap' zijn inmiddels ruim 8.500 berichten 
geplaatst. Daar waar de gepensioneerde publicist beleefd onder naam en toenaam reageert, slaan anderen een 
honende Geenstijl-toon aan en bedienen ze zich van schuilnamen. De fanatiekste Verver-beschimper heb ik 
tevergeefs om een reactie gevraagd. Hij wilde ook niet onthullen waarom hij haar anoniem belastert. 

Overigens hebben genuanceerde Schiedammers eveneens kritiek op Verver. Zij schetsen het beeld van een 
aanvankelijk daadkrachtige burgemeester, die over het paard getild raakte en fouten maakte. Zij gruwen evenwel 
van de 'laffe, anonieme manier waarop ze wordt achtervolgd'. 

Want dat er vreemde dingen gebeuren, bleek afgelopen week nog toen het AD publiceerde dat de gemeente 
Schiedam het wachtgeld van Verver 'sinds enige tijd' heeft stopgezet, 'omdat ze onvoldoende doet om een nieuwe 
baan te vinden'. Niets van waar, reageerde de oud-burgemeester. Ze blijkt gelijk te hebben. Gisteren zag ik een 
kopie van het betalingsbewijs, waaruit blijkt dat haar wachtgeld (het deel waarop geen beslag is gelegd door de 
aannemer) op 26 juni gewoon is uitgekeerd. 

Wie de waarheid in pacht heeft, is onmogelijk te beoordelen. Wel ben ik ervan overtuigd dat deze zaak te complex 
en gepolitiseerd is voor een persoonlijk magazine-interview. De gemiddelde lezer heeft te weinig voorkennis. De 
zaak leent zich beter voor een diepgravende reconstructie, hoezeer het ook is toe te juichen dat niet alleen BN'ers 
in het magazine worden geïnterviewd. 



De Ombudsvrouw behandelt vragen,klachten en opmerkingen over de inhoud van redactionele pagina's en 
journalistieke aanpak. 

ombudsvrouw@volkskrant.nl,  
volkskrant.nl/ombudsvrouw 
Lezer heeft te weinig houvast in interview met Wilma Verver 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Journalism (78%); Rule Of Law (71%); Verdicts (69%); Writers (67%); Trial + Procedure 
(63%) 
 

Industry: Media + Telecommunications (68%); Specialty Trade Contractors (67%) 
 

Load-Date: June 27, 2014

 
End of Document





Dit moet nooit gebeuren
de Volkskrant
28 juni 2014 zaterdag

 
Copyright 2014 De Persgroep Nederland BV All Rights Reserved
 
 
Section: Halfberliner
Length: 974 words
Byline: IANTHE SAHADAT
Body


Internationaal recht: Rwandees stoft oud verdrag af 
De beschaafde wereld moet ingrijpen bij dreigende genocide. Niet uit fatsoen, maar uit plichtsbesef. 
Bij een volkerenmoord zoals in Rwanda en Bosnië of recenter in Soedan en de Centraal-Afrikaanse Republiek 
moet de internationale gemeenschap al in een vroeg stadium ingrijpen. Daar is ze zelfs juridisch toe verplicht 
volgens een internationale afspraak uit 1948. Dat concludeert jurist Etienne Ruvebana in zijn proefschrift, waarop 
hij vorige week aan de Rijksuniversiteit Groningen promoveerde. 

Tussen april en juli 1994 zijn in Rwanda tussen de half miljoen en een miljoen Tutsi's en gematigde Hutu's 
afgeslacht. De genocide kwam niet uit de lucht vallen. Niet voor de Rwandezen, maar ook niet voor de 
buitenwereld, zegt Ruvebana. 

De jurist maakt in zijn proefschrift onderscheid tussen drie fasen van genocide. In het geval van zijn thuisland 
Rwanda was er in de eerste fase sprake van ophitsing en propaganda. 'Tutsi's werden neergezet als onechte 
Rwandezen en tweederangsburgers. Dat werd onderwezen op scholen, en kwam naar voren in de media.' In de 
tweede fase was er sprake van actieve uitsluiting. 'Tutsi's werden verbannen van de universiteit en allerlei 
basisrechten werden hun ontzegd. Zo'n fase kan jaren duren. Maar als dan nog niet is ingegrepen, ben je al te laat, 
want in de derde fase gaat het snel.' 

Zoals veel genocide-onderzoekers kon Ruvebana niet begrijpen dat er destijds niet vroeger werd ingegrepen. 
Daarom ging hij binnen het internationaal recht op zoek naar dwingende afspraken die de internationale 
gemeenschap verplichten tot het voorkomen van het ondenkbare. 

Zo kwam hij uit bij de conventie ter voorkoming en bestraffing van genocide uit 1948, een verdrag dat door bijna 
150 VN-landen is ondertekend en geratificeerd. Volgens Ruvebana is het juridische belang door de ondertekenaars 
nooit ingezien. Dat zit hem in de term 'voorkoming'. 'Voorkoming is een brede, lastige term. Het is een kwestie van 
interpretatie. Voorkomen is door de internationale gemeenschap geïnterpreteerd als ingrijpen wanneer een 
genocide al gaande is.' 

Volgens Ruvebana voelt niemand de plicht tot ingrijpen, vooral omdat er geen instantie is die het mandaat heeft om 
de afspraken te handhaven. Daarom pleit de jurist voor een internationale organisatie, gekoppeld aan de VN, die 
zich inzet voor de preventie van genocide. 'Met financiële middelen uiteraard. En met richtlijnen over wanneer en 
hoe er daadwerkelijk preventief kan worden ingegrepen.' 

Emeritus-hoogleraar internationale betrekkingen Fred Grünfeld van de Universiteit van Maastricht houdt zich al ruim 
tien jaar bezig met het onderwerp genocide. Hij vindt de wens van Ruvebana 'uiterst sympathiek, maar ook een 
beetje naïef'. 

Volgens de hoogleraar, van wie deze maand een boek over de genocide in Darfur en het onvermogen tot ingrijpen 
verschijnt, maakt het niet uit dat er sprake is van een juridische verplichting. Failure to prevent gross human rights 
violations in Darfur - Warnings to and responses by international decision makers bevat een vergelijkende studie 
van Darfur met Rwanda en Srebrenica. 

Uiteindelijk hangt ingrijpen van heel andere zaken af. 'Als het niet in het belang van de Veiligheidsraad is, gebeurt 
het niet', zegt hij. En het zijn heus niet altijd Rusland en China die ingrijpen met een veto blokkeren. 'In het geval 
van Rwanda waren het de Fransen, de Amerikanen en de staf van de Verenigde Naties. Die hadden net een missie 
in Somalië zien misgaan, die konden niet nog een blamage gebruiken en dan is voor de binnenlandse politiek niet-
ingrijpen soms veiliger. Hoe schrijnend dat ook klinkt.' 

Volgens Grünfeld zijn de woorden 'dit had niet mogen gebeuren en het mag nooit meer gebeuren' inmiddels 
uitgehold. 'We zeiden het na de Tweede Wereldoorlog, en ik geloof dat we het meenden, maar niemand kan 
beweren dat we niet wisten wat er in Rwanda, Srebrenica of Darfur te gebeuren stond, en toch hebben we het laten 
gebeuren.' 

Vaak wordt er gewezen op een gebrek aan macht of middelen door VN-leden, maar volgens Grünfeld is dat onzin. 
'Ik meen dat er heel bewust niet wordt ingegrepen. Kijk maar naar Syrië, als meest recent en schrijnend voorbeeld. 
Daar was het niet instellen van een no-flyzone ook een keuze.' 

Jurist Ruvebana wilde in zijn speurtocht naar juridische verplichting vooral ook kijken in hoeverre landen 
verantwoordelijk te houden zijn voor het gebeurde in Rwanda. Zo stelt hij dat buurland Burundi op basis van 
geografische nabijheid invloed had kunnen uitoefenen. Maar hij wijst vooral op de rol van Frankrijk - ook nog eens 
de belangrijkste leverancier van wapens aan Rwanda in die periode - België en de VS. 

Volgens Ruvebana hebben deze landen het verdrag geschonden. Niet alleen door niet in te grijpen in een vroeg 
stadium maar ook toen de genocide al gaande was. 

'Aanvankelijk was er een VN-macht van 2.500 man, maar toen de VN aankondigde dat er geen versterking zou 
komen, trokken de Belgen - die een groot aandeel hadden - zich terug. Wat er vervolgens plaatsvond, is te 
vergelijken met Srebrenica. In een school in Kigali zaten 2.500 vluchtelingen. Toen de Belgen vertrokken, is 
iedereen vermoord.' 

In het geval van Rwanda is er in België politieke verantwoordelijkheid afgelegd, maar juridisch zal er waarschijnlijk 
nooit een veroordeling volgen. Veroordelen is niet eenvoudig, maar ook niet onmogelijk. Emeritus-hoogleraar 
Grünfeld wijst op een uitspraak van het Haagse internationaal gerechtshof uit februari 2007. 'Op basis van het 
verdrag uit 1948 is de regering van Servië-Montenegro schuldig bevonden aan het niet ingrijpen in Srebrenica, 
terwijl ze op de hoogte was en de middelen had gehad. Dat moeten we zien als een belangrijke, eerste stap.' 
Voorkoming is een lastige term, voor velerlei uitleg vatbaar 
'Een sympathieke gedachte, maar ook een beetje naief' 
 
Graphic

 
Genocideslachtoffers in Rwanda, juni 1994.
Foto Rue des Archives / Hollandse Hoogte
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Genocide (90%); Human Rights (87%); Civil Rights (87%); Human Rights 
Violations (87%); International Law (75%); International Relations (74%); Verdicts (73%); War + Conflict (65%); 
Human Rights Organizations (63%); Chemical + Biological Weapons (63%); Rule Of Law (62%); Sentencing (61%) 
 

Load-Date: June 27, 2014

 
End of Document





EU: stop wapenleveranties
de Volkskrant
28 juni 2014 zaterdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 13
Length: 505 words
Byline: VAN ONZE BUITENLANDREDACTIE
Body


De EU-leiders hebben gedreigd met verdere sancties tegen Rusland als Moskou niet optreedt om een einde te 
maken aan de stroom wapens en strijders uit Rusland voor de pro-Russische rebellen in het oosten van Oekraïne. 
De afgelopen tijd hebben de opstandelingen een groot aantal strijders, wapens en volgens Kiev zelfs 
pantserwagens en tanks Oekraïne binnengesmokkeld via grensposten die zij in handen hebben. 

De Europese leiders eisen dat drie grensposten (Izvarino, Dolzjanski en Krasnopartizansk) vóór maandag weer 
worden overgedragen aan de Oekraïense autoriteiten. Ook moeten de rebellen alle OVSE-waarnemers die zij 
gevangen houden, op vrije voeten stellen. Vier van hen werden vrijdag vrijgelaten, vier anderen zitten nog vast. 

De EU-leiders verwachten van Moskou dat het zijn invloed op de rebellen gebruikt om hen te dwingen mee te 
werken aan het bestand dat de Oekraiense president Petro Porosjenko eerder deze week afkondigde. 

Ondanks het bestand ging de strijd vrijwel onverminderd door. Enkele uren na het afkondigen van het staakt-het-
vuren schoten de rebellen al een Oekraïense legerhelikopter neer. In de nacht van donderdag op vrijdag namen zij 
in de stad Donetsk na urenlange gevechten een legerbasis in. Volgens de opstandelingen zou ook het 
regeringsleger zich schuldig hebben gemaakt aan schendingen van het bestand. 

Sinds het begin van het conflict hebben volgens de VN-vluchtelingenorganisatie Unhcr al ruim honderdduizend 
mensen uit Oekraïne hun toevlucht gezocht in Rusland. Nog eens 54 duizend mensen zijn binnen Oekraïne voor 
het geweld gevlucht. 

Het bestand moest ruimte scheppen voor onderhandelingen over meer autonomie voor de oostelijke regio's, maar 
een van de leiders van de opstand, Aleksandr Borodaj, liet gisteren weten dat hij niets meer ziet in verdere 
gesprekken met Kiev. Borodaj, die uit Rusland komt, is de premier van de 'Volksrepubliek Donetsk' die de rebellen 
hebben uitgeroepen. 

De vooruitzichten op een vredesregeling zijn niet gunstig, ook al doordat het diplomatieke klimaat tussen de EU en 
Rusland snel verslechtert. Moskou reageerde gisteren geprikkeld op de ondertekening van een associatieverdrag 
met de EU door de Oekraïense president Porosjenko. 

President Poetin gaf de EU vrijdag de schuld voor de onrust in Oekraïne. Volgens hem is die ontstaan doordat het 
Westen Oekraïne heeft gedwongen 'te kiezen tussen Europa en Rusland'. Eerder had Kremlin-adviseur Sergej 
Glazjev Porosjenko een 'nazi' genoemd. Het Kremlin nam later afstand van de uitspraken van Glazjev. 

Naast Oekraïne hebben vrijdag ook Georgië en Moldavië een associatieverdrag met de EU getekend. Vooral de 
samenwerking van de EU met Oekraïne en Moldavië is een diplomatieke nederlaag voor Rusland. Moskou heeft de 
twee landen steeds onder druk gezet zich aan te sluiten bij de door Rusland opgerichte Euraziatische Unie die een 
tegenhanger van de EU moet worden. Nu Oekraïne niet meedoet, stelt die unie weinig voor. Allleen Kazachstan en 
Wit-Rusland zijn erbij aangesloten. 
Brussel dreigt Moskou met nieuwe sancties 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); European Union (82%); Rule Of Law (71%); Weapons + Arms (69%); 
Embargoes + Sanctions (65%) 
 

Load-Date: June 27, 2014

 
End of Document





'Lui met geweren willen mijn dood'
de Volkskrant
30 juni 2014 maandag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 749 words
Byline: VAN ONZE CORRESPONDENTE, LEEN VERVAEKE
Body


Interview -- Anton Nagoljoek, gevlucht uit Oekraïne Oekraïne Wankele vrede 
Als politiek activist werd hij persona non grata bij de pro-Russische separatisten. Hij voelt zich ook in Kiev niet 
veilig. 'Voor de mannen die Donetsk bezet houden, ben ik een vijand.' 
 Natuurlijk, Anton Nagoljoek voelt zich ongemakkelijk. Hij is een blanke ict-specialist, met een laptop, iPhone en ook 
nog eens een Google-smartphone. Nu moet hij aanschuiven tussen berooide gelukszoekers uit Afrika, hopend op 
een plek in een asielzoekerscentrum. Maar hij is vooral opgelucht, want in België is hij veilig. In Oekraïne voelde 
hij zich opgejaagd, zijn leven niet zeker. 

'Het is zo stresserend om iedere dag dreigtelefoons te ontvangen', zegt hij. 'Om iedere dag te horen: we zullen je 
vermoorden. Ik was voortdurend om me heen aan het kijken. Ik durfde geen bus meer te nemen, sprintte op mijn 
fiets naar mijn werk. 's Avonds reed ik eerst een rondje om mijn huis om te zien of niemand me stond op te 
wachten.' Hij grijpt met beide handen naar zijn keel: het was verstikkend. 

Anton Nagoljoek (28) is een van de steeds talrijkere Oekraïners die in België politiek asiel hebben gevraagd. Hij 
vluchtte drie weken geleden uit zijn geboorteplaats Donetsk, de Oost-Oekraïense industriestad waar pro-Russische 
separatisten de macht hebben. Als supporter van de pro-Europese opstand werd hij ernstig bedreigd. Zelfs in de 
hoofdstad Kiev voelde hij zich niet langer veilig. 

'Ik sta op de zwarte lijst', zegt hij. 'Ze kennen mijn gezicht, mijn naam; ook in Kiev kunnen ze me zo vinden. In 
Oekraïne hebben we nog het stomme Sovjet-systeem dat je je overal moet registreren. Maar de politie zou mijn 
nieuwe adres meteen lekken. Onder de vorige president, Janoekovitsj, is het politiesysteem verkwanseld. De politie 
is zo immoreel als wat.' 

Nagoljoek - tenger gebouwd, netjes gekleed, een beetje verlegen - zit op een terras vlak bij de Belgische 
Vreemdelingendienst, waar hij zich net heeft aangemeld voor een plek in een asielzoekerscentrum. Hij zit hier 
voor de wifi, onmisbaar voor deze computerfreak. In Donetsk werkte hij als projectmanager voor een softwarebedrijf 
dat apps maakt voor buitenlandse bedrijven. 

Toen de opstand in Oekraïne eind vorig jaar uitbrak, begon hij te bloggen, te twitteren en video's te verspreiden. Hij 
ging betogen op het Onafhankelijkheidsplein (Maidan) in Kiev, riep via sociale media op om in Donetsk te 
demonstreren en gaf interviews aan Oekraïense en buitenlandse media. Voor zijn asielaanvraag gebruikt hij nu het 
artikel waarin Volkskrant-correspondent Olaf Koens over hem schreef. 
Ondergedoken 
Door zijn politiek activisme werd Nagoljoek persona non grata bij de pro-Russische leiders in Donetsk. 'Ze 
publiceerden mijn foto op het internet, samen met mijn adres en telefoonnummer. Ik dacht eerst dat het zou 
overwaaien, maar begin mei hing mijn foto plots op een most wanted-lijst in een bezet overheidsgebouw. Er stond 
bij dat ik een fascist ben, een spion, een vijand. Vanaf toen kreeg ik voortdurend telefoontjes: we weten waar je 
woont, we zullen je vinden en vermoorden. 

'Er waren op dat moment al veel activisten ontvoerd, dus ik was echt bang. Een vriend is met zijn vrouw ontvoerd 
en zes dagen gefolterd. Hun lichaam zat onder de diepe wonden. Van een andere vriend, hoofdredacteur van een 
nieuwssite, werden de auto en voordeur in brand gestoken. Ik besefte dat ik mijn appartement zo snel mogelijk 
moest verlaten. 

'Ik ben twee weken bij een vriend ondergedoken, terwijl ik mijn vlucht voorbereidde. Mijn broer, die geen activist is 
maar bij me woonde, is naar een van de meest westelijke steden van Oekraïne vertrokken. Ik kon niet in een land 
blijven waar de overheid niet het gezag uitoefent. Het hele centrum van Donetsk is overgenomen door mannen met 
kalasjnikovs. 

'In België kende ik toevallig iemand die me wilde helpen, dat was mijn kans te ontsnappen. Ik heb nu een advocaat; 
die zegt dat ik enige kans maak. Makkelijk is dit niet. Ik maak me zorgen over mijn moeder, die alleen is 
achtergebleven. Maar ze zal zich niet beter voelen als ik terugga naar Donetsk en ontvoerd word.' 

'Over de toekomst ben ik negatief. Oekraïne zal misschien weer opkrabbelen, maar als je ziet hoe Donetsk vol 
gewapende mannen loopt, Russen en zelfs Tsjetsjenen - dat kan nog jaren aanslepen. Poetin wil onze regio 
destabiliseren, hij wil een bufferzone creëren tussen de normale wereld en Rusland. Hij wil niet dat Oekraïne een 
welvarend, Europees land wordt. Dat zal hij niet snel opgeven.' 
 
Graphic

 
Anton Nagoljoek in Brussel, waar hij politiek asiel hoopt te krijgen. Hij is somber over de toekomst van Oekraïne. 'In 
Donetsk lopen ook gewapende Russen rond en Tsjetsjenen - dit kan nog jaren aanslepen.' Achter hem spelen 
kinderen van asielzoekers die dicht bij de Belgische Vreemdelingendienst hun tenten hebben opgeslagen.
Foto An-Sofie Kestelyn
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Internet Social Networking (93%); European Union (86%); International Relations (84%); Rule Of Law 
(83%); Nuclear Accidents (76%); Terrorism + Counterterrorism (69%); Military Weapons (69%); Election Fraud 
(68%); Embargoes + Sanctions (68%) 
 

Company:  GOOGLE INC (57%) 
 

Industry: Investigation + Security Services (67%); Nuclear Power Plants (61%) 
 

Load-Date: June 29, 2014

 
End of Document





Geen hek of rivier houdt de hoop tegen Obama vraagt 2 mld tegen toestroom 
van kinderen
de Volkskrant
30 juni 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1883 words
Byline: VAN ONZE CORRESPONDENT ARIE ELSHOUT
Body


Reportage Illegale immigratie in VS 
Een natuurlijke grens is het, de Rio Grande, tussen de landen Mexico en de VS. Voor veel Midden-Amerikanen is 
het ook de grens tussen een kansloos en een gehoopt beter leven. De laatste tijd wagen steeds meer jonge 
kinderen de oversteek. 
Het is heet aan de oevers van de Rio Grande, die zich met de majesteit van een grote, mythische rivier traag door 
het weelderige landschap slingert. Er wordt gevist en gezwommen, maar alles is er minder onschuldig dan het lijkt. 
Want de grijsgroene rivier is ook een grens. Tussen Mexico en de Verenigde Staten, tussen arm en rijk, geweld en 
veiligheid, nachtmerrie en droom. Ana Ruth Valles Mendizabal is deze grens illegaal overgestoken met in haar buik 
haar ongeboren kind van zeven maanden. 

Zij is 37 en komt uit Guatemala. Mensensmokkelaars hebben haar samen met haar man German in een rubberboot 
naar de overkant gevaren. In Amerika lonkt een nieuw en beter leven, maar vooralsnog heeft ze heel veel 
opgegeven en er nog niks voor teruggekregen. German wordt vastgehouden in een detentiecentrum van de 
Amerikaanse grenspolitie. Haar twee dochters van 22 en 17 en zoon van 15 zijn achtergebleven bij haar moeder. 
Om de smokkelaars te betalen - 4.500 dollar per persoon - hebben zij en haar echtgenoot alles moeten verkopen 
wat ze hadden. 

Nu zit de kleine, frêle vrouw moederziel alleen in een vreemde stad. Ze heeft een asielaanvraag ingediend, maar 
kan zo weer worden uitgezet. Dat weet ze. En wat dan? Weer weg uit het beloofde land? Terug de rivier over? 
Terug naar het land van angst en uitzichtloosheid? 

Ana Ruth is opgevangen in de katholieke Heilig-Hartkerk in McAllen. Deze stad in het zuidelijkste puntje van de 
Amerikaanse staat Texas wordt overspoeld met migranten uit de Midden-Amerikaanse landen Honduras, 
Guatemala en El Salvador. Het is niet de eerste immigratiegolf in dit gebied, maar wel de eerste met zoveel 
kinderen. Vooral de massale komst van minderjarigen zonder ouders heeft tot een crisisstemming geleid in 
Washington DC. Ook het aantal kinderen dat samen met een ouder komt, slaat alle records. 

In de kerk worden vrouwen met kinderen opgevangen. Na de illegale oversteek en de arrestatie door de 
grenspolitie worden zij meestal betrekkelijk snel vrijgelaten omdat er ter plekke niet genoeg detentiecentra zijn waar 
vrouwen met jonge kinderen of zwangere vrouwen kunnen worden ondergebracht. Bij de vrijlating krijgen zij een 
dagvaarding om binnen een maand te verschijnen voor een immigratierechtbank. In de tussentijd mogen zij naar 
familie of bekenden elders in de VS. Het kaartje voor de bus wordt betaald. Voordat ze doorreizen krijgen ze in de 
kerk een douche, eten, kleren, slaapplaats en zo nodig medische hulp. 
Protectiegeld 
Ana Ruth is hondsmoe. Ze zat zes dagen vast in het detentiecentrum. De tocht duurde 23 lange en loodzware 
dagen. Deels ging dat per bus. In de bergen moesten zij en haar man lopen. Slapen deden ze in oude verlaten 
huizen. Elke dag en op elke plek reisde de angst met hen mee, als een kwelgeest die zich niet laat afschudden. Er 
was angst voor dieven, er was angst voor het verlies van het enige kind dat ze bij zich had, de baby in haar buik. 
Een paar keer werd ze ziek en daalde haar bloeddruk. Maar zij hield vol omdat de angst voor een terugkeer naar 
Guatemala nog veel groter is, vertelt ze. 

German had een handel in tweedehands auto's. Bendes eisten protectiegeld. 'Iedereen wordt afgeperst.' Hij wilde 
niet langer betalen en werd bedreigd. Daarom waagden ze de reis naar Amerika. 'Dat is een veiliger plaats.' Ze 
vertrekt straks naar een zus in Pennsylvania. Op 28 juli moet ze voor het eerst voor de immigratierechtbank 
verschijnen. Ze hoopt dat zij en haar man asiel krijgen en dat ze ooit hun achtergebleven kinderen kunnen laten 
overkomen. De hoop is de kracht die Ana Ruth drijft en op de been houdt, al weet ze niet wanneer ze German en 
de kinderen weer zal zien. Esperanza, zegt ze. Voor het eerst lacht ze. Aarzelend. Ze durft bijna niet, maar het gaat 
vanzelf als ze het woord uitspreekt. 

De Amerikaanse grenspolitie in de Rio Grande Valley doet haar best alle hoop te onderdrukken. Langs de rivier 
wemelt het van de witgroene auto's van de Border Patrol. Bij veelgebruikte oversteekplaatsen staan mobiele 
wachttorens en masten met camera's. De grenspost bij Hidalgo is omgeven met hekken. Op de rivier patrouilleren 
snelboten van de Texas Highway Patrol. Zij zijn uitgerust met drie machtige buitenboordmotoren van elk 300 pk. Ze 
beschikken over drie zware mitrailleurs, twee op de voorplecht en een op het achterdek. De boten zijn er om de 
grens te beveiligen tegen Mexicaanse drugskartels en terroristen. Maar elke verdachte beweging wordt in de gaten 
gehouden, ook van migranten, zegt een van de statetroopers nadat twee patrouilleboten hebben aangemeerd in 
het recreatiepark bij de Anzalduas-dam. Pal aan de overkant, in Mexico, ligt een soortgelijk park. 

De rivier is hier niet zo breed en daarom is deze plek populair bij migranten, zegt Victor Castillo, een 41-jarige 
freelancejournalist uit de buurt. De illegalen zwemmen over of komen in een rubberboot. Zijn filmcamera staat in 
de aanslag, maar hij heeft pech. Er gebeurt niks. 

Een dag eerder staken vijftig mensen over, zegt José Flores, een 56-jarige papierprikker. Door de week doen ze 
dat bij de dam, maar als het in het weekend druk is op het water met plezierboten, worden ze overgezet met 
jetski's, zegt hij. Niemand heeft dan meer in de gaten wie migrant is en wie niet. Aangekomen aan de Amerikaanse 
kant, melden zij zich bij Flores en collega's met de vraag waar de grenspolitie is. Ze willen gearresteerd worden, 
want dan hopen ze na een korte detentie weer op vrije voeten te komen met de dagvaarding voor de rechter. De 
immigratieprocedure kan soms jaren duren, waardoor de dagvaarding een 'permiso' wordt, een tijdelijke 
verblijfsvergunning. 
Vleespotten 
Het maakt de grens aan de Rio Grande tot een paradox. In naam een muur, in de praktijk een open grens. De 
Border Patrol probeert migranten op zijn Amerikaans - met veel mankracht en technologie - af te schrikken. Maar 
afgezien van de plekken waar echt hekken staan, en dat is alleen rond de grensposten, is de grens vrij gemakkelijk 
over te steken, zegt Castillo. De grenspolitie kan proberen migranten tegen te houden, maar zetten zij voet op 
Amerikaanse grond, dan is arresteren het enige wat de politie mag doen. Dus blijven de vleespotten trekken. 

De golf aan kindmigranten volgt op door mensensmokkelaars aangewakkerde geruchten dat als minderjarigen en 
moeders met kinderen eenmaal 'binnen' zijn, ze niet zomaar weer 'buiten' kunnen worden gezet. President Obama 
heeft de situatie officieel tot humanitaire crisis uitgeroepen. 

Zij wekt veel emoties en verdeeldheid. Tegenstanders van immigratie klagen dat het oude Amerika aan het 
verdwijnen is. Het nieuwe Amerika is vreemd voor ons en zelfs aanstootgevend, zei onlangs een rechtse Tea-
Partykandidaat in Mississippi. Daartegenover staat Jeb Bush, broer van de vorige president en mogelijke 
Republikeinse presidentskandidaat. Ja, zei hij in februari, illegale immigranten breken de wet. 'Maar het is niet een 
misdaad. Het is een daad van liefde (...) Mensen komen om te zorgen voor hun families.' 

In de Heilig-Hartkerk regeert de liefde. Monica Valadez-Freeman, de 37-jarige vrouw die de leiding heeft over de 
vrijwilligers, vertelt hoeveel offers migrantenmoeders willen brengen voor hun kinderen als ze naar de VS komen, 
in de bus, de trein of te voet. 'Ongelooflijk hoe jong de kinderen zijn die ze met zich meedragen. De jongsten waren 
twee baby's van drie maanden oud.' En, voegt woordvoerster Brenda Nettles Riojas (38) eraan toe: 'Ze hebben die 
baby's tijdens de tocht zo stijf tegen zich aangehouden dat ze pas hier weer ontspannen en de kinderen aan 
anderen durven over te laten. Voor het eerst in drie, vijf weken.' We zien het gebeuren bij de douchecabines buiten: 
de moeder gaat douchen terwijl een piepkleine baby wordt vertroeteld door een vrijwilligster. 
Kledingdonaties 
'De moeders en kinderen worden hier weer mens. We laten zien dat niet iedereen zo slecht is als de coyotes (de 
mensensmokkelaars) en dat God hen niet is vergeten', zegt Monica Valadez met op de achtergrond portretten van 
Maria en Jezus. 

Overal op tafels in de kerk ligt eten en vooral kleding, in hoge stapels. Hoe omstreden illegale immigratie ook mag 
zijn in de VS, de inwoners van McAllen doneren massaal. Het is indrukwekkend, maar ook ontluisterend als je tot je 
laat doordringen wat op de bordjes bij de kleding staat en beseft hoe jong de kinderen zijn voor wie de kleding 
bestemd is: meisjes van 1, 2, 3 jaar, jongens van 4, 5. Kinderen zonder ouders zijn hier niet. Die verblijven in voor 
de pers verboden detentiecentra. 

Over de politiek laten ze zich in de kerk niet uit, maar Valadez meent dat het niet eerlijk is als de migranten na zo'n 
zware reis weer worden gedeporteerd. 'Ze hebben alles verkocht, hun huis zijn ze kwijt en hun geld. Ze hebben 
niks meer om naar terug te gaan.' 

In het Anzalduas-park zit een zestiger uit de staat Washington te vissen. Hij wil niet weten van een crisis. 'Ze 
proberen de hele tijd om Amerika binnen te komen. Ze willen een beter leven. Daarom hebben we hier zoveel 
verschillende mensen.' 

De Rio Grande blijft er onverschillig onder. Zij is al zo lang een twistappel tussen Amerikanen en Spaanstaligen. 
Alles stroomt, alles is strijd. De visser is hier voor het eerst en voor het laatst. 'Er zit geen vis hier.' 

Van onze correspondent  

Arie Elshout 

new york 

De Amerikaanse president Obama vraagt het Congres vandaag 2 miljard dollar beschikbaar te stellen om de 
stroom kindmigranten uit Midden-Amerika in te dammen. Ook wil hij toestemming kinderen die zonder ouders het 
land binnenkomen, versneld uit te zetten als ze geen recht hebben op een verblijfsstatus. 

Sinds oktober vorig jaar zijn 52 duizend minderjarigen zonder ouders in het zuiden van Texas illegaal de grens 
overgestoken. De regering verwacht dat dit aantal nog voor oktober oploopt tot 90 duizend, als er niets gebeurt. 
Ook verschijnen er veel kinderen met ouders aan de grens. 

De Republikeinen verwijten Obama dat hij de humanitaire crisis zelf heeft veroorzaakt door de te lakse 
grenscontroles en door stopzetting van het uitwijzen van een bepaalde categorie jongeren. Dat zou een 
aanzuigende werking hebben op minderjarigen en hun ouders die in Midden-Amerika gebukt gaan onder armoede 
en bendegeweld. Sommige Republikeinen noemen de kinderen 'wetsovertreders' die meteen op de bus terug naar 
huis moeten. 

Clara Long van Human Rights Watch zegt dat de jonge migranten niet behandeld moeten worden als te bestraffen 
illegalen, maar als kinderen. Die mogen niet lang worden opgesloten. 

Obama waarschuwt ouders in Midden-Amerika hun kinderen niet naar de grens te sturen. 'Als ze het halen, worden 
ze teruggestuurd. Maar belangrijker is dat ze het niet halen.' Hij wil deportaties opvoeren, ondanks druk van pro-
immigratiegroepen daarmee te stoppen. 
Zeker, illegale immigranten breken de wet, maar uit liefde. Ze willen zorgen voor hun families (Jeb Bush mogelijk 
Republikeins presidentskandidaat) 
Ze hebben alles verkocht, huis en geld zijn ze kwijt. Ze hebben niks om naar terug te gaan (Monica Valadez leidt de 
vrijwilligers in de Heilig-Hartkerk in McAllen) 
 
Graphic

 
Het grensgebied in zuid-Texas. Links de Mexicaanse stad Reynosa, die door de Rio Grande wordt gescheiden van 
de Verenigde Staten.
Foto Getty
Een bootje waarmee illegale immigranten de oversteek hebben gewaagd.
Foto HH
Moeders en hun jonge kinderen in de Heilig-Hartkerk in McAllen.
Foto Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Immigration (94%); Children (92%); Human Trafficking (70%); Sex + Gender Issues (70%); Slavery 
(70%); Illegal Immigrants (67%) 
 

Load-Date: June 29, 2014

 
End of Document





Oekraïners vinden vaker de weg naar West-Europa
de Volkskrant
30 juni 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 400 words
Byline: VAN ONZE CORRESPONDENTE LEEN VERVAEKE
Body


Steeds meer Oekraïners vragen asiel aan in West-Europa, uit angst voor wraakacties of geweld in hun verdeelde 
land. Vooral België, Zweden en Duitsland kregen in de eerste vijf maanden van 2014 al meer Oekraïense 
asielvragen dan in heel 2013 of 2012. Dat blijkt uit cijfers van hun nationale immigratiediensten. 
De afgelopen maanden trokken tienduizenden Oekraïners weg uit de Krim en Oost-Oekraïne, waar pro-Russische 
separatisten de macht overnamen. Ze vluchtten vooral binnen Oekraïne zelf of naar de buurlanden Rusland en 
Polen. Maar ook in West-Europa nam het aantal Oekraïense asielaanvragen toe, al gaat het absoluut gezien om 
kleine aantallen: in Duitsland 270, in Zweden 250 en in België 238. 

Dat is een opvallende stijging, zeker voor België. Normaal krijgt het land per maand gemiddeld vier of vijf 
asielaanvragen uit Oekraïne. Afgelopen maart waren dat er plots 66 en in april zelfs 95, waarmee Oekraïne voor 
het eerst in de top-drie van landen met de grootste vraag kwam te staan. Ongeveer de helft van die asielzoekers 
verbleef al langer in België en wil nu niet meer terugkeren. 

In Nederland is er geen significante stijging waarneembaar. De afgelopen maanden hebben in totaal twintig tot 
dertig Oekraïners in Nederland om asiel gevraagd. Het is onduidelijk waardoor dit verschil veroorzaakt wordt. 
Duitsland en Zweden staan bekend om hun liberale asielbeleid, maar het huidige Belgische asielbeleid sluit sterk 
aan bij het Nederlandse. 

Oekraïne is sinds eind vorig jaar het toneel van een machtsstrijd tussen pro-Europese en pro-Russische 
bevolkingsgroepen. Na de omverwerping van de Moskougezinde president Janoekovitsj annexeerde Rusland het 
schiereiland Krim en steunde het een gewapende opstand van pro-Russische milities in de oostelijke regio's. Sinds 
half april vielen daar al meer dan 420 doden. 

Volgens vluchtelingenorganisatie UNHCR zijn zeker honderdduizend Oekraïners naar Rusland gevlucht, en zijn 
er bovendien 54 duizend internally displaced persons (IDP's) - ontheemden in eigen land. Het gaat vooral om 
Tataren uit de Krim, pro-westerse activisten uit Oost-Oekraïne, maar ook om pro-Russische Oekraïners die het 
geweld en de onveiligheid ontvluchten. 

Volgens UNHCR verkeren veel IDP's in grote financiële moeilijkheden. Ze durven zich niet registreren, uit angst 
voor vergeldingsacties, waardoor ze geen toegang hebben tot werk, sociale voorzieningen en hun bankrekeningen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (88%); Internet Social Networking (88%); International Law (78%) 
 

Industry: Marketing + Advertising (94%); Beverage Industry (88%); Market Research (88%) 
 

Load-Date: June 29, 2014

 
End of Document





High versus low
de Volkskrant
30 juni 2014 maandag

 
Copyright 2014 De Persgroep Nederland BV All Rights Reserved
 
 
Section: V Kunst; Blz. 5
Length: 1059 words
Byline: DOOR ROBERT VAN GIJSSEL EN HEIN JANSSEN
Body


Beschouwing Holland Festival 2014 Theater 
Het was het laatste Holland Festival onder leiding van Pierre Audi. Wat waren de hoogte- en dieptepunten en wie 
moeten we beslist in de gaten houden? Twee V-recensenten maken de balans op. 
Hij stond er enigszins verlegen bij, Pierre Audi zondagmiddag na afloop van de opera Oidipous in het 
Muziekgebouw aan 't IJ. Bij verrassing kreeg hij die middag de zilveren medaille van de stad Amsterdam uitgereikt 
door burgemeester Eberhard van der Laan, die hem 'een ceder uit Libanon' noemde 'die wortel heeft geschoten in 
de Hollandse polder.' 

Het was de laatste keer dat Audi optrad als artistiek leider van het Holland Festival, dat de afgelopen tien jaar onder 
zijn hoede verder is uitgegroeid tot een van de vooraanstaande podiumkunstenfestivals in Europa. Audi heeft het, 
zoals hij in zijn dankrede zei, ervaren als 'een feest voor de geest'. 

De editie 2014 was een blauwdruk van hoe Audi het festival de laatste jaren heeft vormgegeven: een mix van 
vooral hogere (Anne Teresa de Keersmaeker) en in iets mindere mate populaire cultuur (War Horse), het in één 
productie combineren van uiteenlopende artiesten en kunstenaars uit verschillende disciplines (de opera Laika), en 
kennismaking met kunst en cultuur uit de wereld ver weg van de onze: het Midden- en Verre Oosten (Abida 
Parveen) en Afrika (Serge Kakudji). Ook werd een oude bekende binnengehaald: de Indiase regisseur Roysten 
Abel, met zinsbegoochelende muziek in theatrale en dit keer zelfs culinaire setting. Tekenend voor het Holland 
Festival, want werkelijk alle grenzen overschrijdend. 

Overigens was de editie 2014 wel van een opmerkelijke wisselvalligheid. Tegenvallend was zeker in het begin het 
theateraanbod, met een routineuze Peter Brook en het weinig spectaculaire multimediatheater van Robert Lepage. 
Ook de dansprogrammering was met alle bekende namen (De Keersmaeker, Forsythe, Het Nationale Ballet, NDT) 
weinig opzienbarend. Datzelfde gold voor het concert van de Franse zanger Woodkid. Het optreden was vlak en 
eenvormig en dus een stevige deceptie. 

Daartegenover stonden genoeg hoogtepunten, zoals het overladen weekeinde rond de Italiaanse componist Luigi 
Nono en twee keer toptheater uit Duitsland. In de Amsterdamse Ziggo Dome stroomde publiek uit heel Nederland 
samen voor de magistrale vertoning met orkest van het meesterwerk van filmmaker Abel Gance: Napoleon. Ook dit 
filmevenement typeerde het Holland Festival à la Audi: niet langer elitair, maar laagdrempelig en ongeremd 
spectaculair. 

Pierre Audi kan zich nu weer concentreren op zijn werk bij Nationale Opera & Ballet en misschien elders nog een 
mooi festival leiden. Zijn opvolger in charge: Ruth Mackenzie. Voor velen onbekend, vanaf het Holland Festival 
2015 hopelijk niet meer weg te denken. Voor de komende tien jaar althans. 

* 
Geslaagde fusiekunst 
Voor elk wat wils bij de muziektheatrale dansvoorstelling Coup Fatal van Les Ballets C de la B, in regie van Alain 
Platel. De Congolese countertenor Serge Kakudji zong barokaria's, zijn band uit Kinshasa speelde rock en de 
Congolese rumba. De heren dansten bovendien en voerden aan het slot nog een modeshow op van extravagante 
Congolese pakken van de befaamde dandy's uit Kinshasa: de Sapeurs. En dan was in het decor ook nog 
beeldende kunst te zien: kogelgordijnen van de Congolees Freddy Tsimba. Eén groot kookpunt van artistieke 
disciplines dus. (RvG) 

* 
De beste festivalsfeer 
Dat zal erom spannen. Het Holland Festival speelde zich af op allerlei locaties: van een oud industriegebouw 
(Warme Winkel) tot het chique Muziektheater (opera, dans). Erg leuk was het dit jaar op en rond de 
Westergasfabriek, waar allerlei theater en muziek te zien en te horen was. Na afloop kon daar worden nagepraat in 
diverse café's en op gezellige terrassen en kon de bezoeker desgewenst een biertje drinken met Theu Boermans of 
een praatje maken met Arnon Grunberg. (HJ) 

* 
Topspektakel 
Het Holland Festival in de kolossale poptempel Ziggo Dome, dat verwacht je toch ook niet. De megazaal naast de 
Amsterdam Arena opende de poorten voor het kolossale onvoltooide meesterwerk Napoleon, van cineast Abel 
Gance, begeleid door het Gelders Orkest onder leiding van de soundtrackschrijver zelf: Carl Davis. Het volk 
stroomde toe voor een cinefiele beleving op een megalomaan projectiescherm. Uniek spektakel waar je niet meer 
zo snel tegenaan loopt. (RvG) 

* 
Dé ontdekking van 2014 
Zonder meer de Duitse actrice Bibiana Beglau. Zij speelde de titelrol in Die bitteren Tränen der Petra von Kant door 
het Residenztheater uit München (regie Martin Kusej). Liefdessmart en arrogantie tot in het extreme opgevoerd en 
uitgespeeld. Mooi, gevaarlijk, heftig, geil, ze is het allemaal en ze maakte er hogeschooltoneelkunst van. (HJ) 

* 
Leerzaamste moment 
De uiteenzetting over het seksleven van een bepaald soort vrouwtjeseend, door Isabella Rossellini in Bestiaire 
d'Amour. Dit vrouwtje heeft meerder ingangen die ze desgewenst stuk voor stuk kan afsluiten als de man of 
minnaar haar niet bevalt. Leerzame stof. De voordracht was wel braaf, Isabella zou net zo goed op de Libelle 
Zomerweek hebben kunnen staan. (HJ) 

* 
Popflop 
Het blijft een lastig huwelijk tussen de popmuziek en het Holland Festival. Bijzonder geslaagd was het 
muziektheater The Wasp Factory, met de ingenieuze bak herrie van elektronicakunstenaar Ben Frost. Een minder 
gelukkige keuze bleek de Franse Woodkid, gepresenteerd als de nieuwe Antony, maar op het podium van de 
Rabozaal niet meer dan een schim van die illustere voorganger op het Holland Festival.(RvG) 

* 
Opvallendste engagement 
Het meest politieke moment in het HF 2014: de toespraak van de 'Amsterdamse' asielzoekers in Elfriede Jelineks 
toneelstuk Die Schutzbefohlenen. Zij figureerden in deze belangwekkende productie op het moment waarop ze 
weer dreigen te worden uitgezet. De wanhoop was tot tranen toe voelbaar. (HJ) 
WAR HORSE 
Het Holland Festival 2014 heeft een recordaantal van ruim 115 duizend bezoekers getrokken. Dat komt voor een 
deel door de programmering van War Horse, een productie van Joop van den Ende in theater Carré. Daar kwamen 
tot nu toe ruim 33 duizend bezoekers op af. Het festivalprogramma exclusief War Horse trok meer dan 82 duizend 
bezoekers en had een gemiddelde zaalbezetting van ruim 81 procent. Reken je War Horse niet mee, dan steeg het 
bezoekersaantal ten opzichte van 2013 met 18 procent. 
 
Graphic

 
Pierre Audi (tweede van rechts) neemt zondagmiddag afscheid van het Holland Festival, waarvan hij tien jaar 
directeur was.
Julius Schrank
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Festivals (69%); Theater + Drama (64%) 
 

Industry: Destinations + Attractions (94%); Entertainment + Arts (75%) 
 

Load-Date: June 29, 2014

 
End of Document





Jury van reclameprijs bekend
de Volkskrant
30 juni 2014 maandag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 7
Length: 163 words
Byline: JEROEN PEN
Body


Creative Press Challenge 
De jury van de Creative Press Challenge van 2014 is bekend. De Creative Press Challenge is een jaarlijkse 
wedstrijd voor de top van de Nederlandse reclamewereld, georganiseerd door De Persgroep. Doel is de identiteit 
van een goed doel zo goed mogelijk te presenteren op één pagina. Reclamebureaus kunnen alleen meedoen aan 
de wedstrijd als ze een uitnodiging hebben ontvangen. Na de zomer wordt bekendgemaakt welke reclamebureaus 
zijn verzocht mee te doen. De competitie werd in 2013 voor het eerst georganiseerd. Toen waren er 50 deelnemers 
en kroonde het in Amsterdam gevestigde reclamebureau Alfred International zich tot winnaar. 

In de jury zitten dit jaar Executive Creative Director van Vice Mark Chalmers, oprichter van reclamebureau LEMZ 
Mark Woerde, Creative Managing Director van reclamebureau TBWA\NEBOKO Bas Engels, directeur Stichting 
voor Vluchtelingstudenten - UAF Mardjan Seighali en Philippe Remarque, hoofdredacteur van de Volkskrant. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Industry: Marketing + Advertising (94%) 
 

Load-Date: June 29, 2014

 
End of Document





Les Bleus winnen, dus hebben ze weer vrienden
de Volkskrant
30 juni 2014 maandag

 
Copyright 2014 De Persgroep Nederland BV All Rights Reserved
 
 
Section: Sport; Blz. 7
Length: 715 words
Byline: VAN ONZE CORRESPONDENT PETER GIESEN
Body


In Parijs zie je geen rood-wit-blauw versierde straten, maar Les Bleus zijn het gesprek van de dag, zelfs in de hippe 
kapperszaak van Alain Teixeira, vlak bij Canal Saint-Martin. 'Ik geloof dat ze wereldkampioen kunnen worden. Er 
staat een heel andere ploeg dan vier jaar geleden in Zuid-Afrika', zegt kapper Teixeira (43). 
Frankrijk is in de greep van de 'Benzemania'. Enigszins voorbarig liet president Hollande weten dat de traditionele 
parade op 14 juli wellicht moet worden uitgesteld, als Les Bleus de finale halen en hij niet op tijd terug is uit Brazilië. 
Frankrijk gelooft weer in zijn voetballers, die vorig jaar nog intens impopulair waren. 

Eind 2013 had 82 procent van de Fransen een 'slechte indruk' van de nationale ploeg. Spelers als Ribéry, 
Benzema en Evra werden gezien als omhooggevallen straatjongens met hun Maserati's, Bentleys en 
blingblinghorloges. Miljonairs wier enorme ego omgekeerd evenredig was aan hun bereidheid om voor elkaar te 
werken. 'De Franse ploeg is het spiegelbeeld van een land dat steeds meer uit elkaar valt en steeds minder solidair 
is', somberde filosoof Alain Finkielkraut. 

Na een goede voorbereiding en winst in de groepsfase is de stemming volledig omgeslagen. Het WK is balsem 
voor de gekwelde Franse ziel. Voor aanvang van de duels liet de televisie-zender TF 1 een filmpje zien: 'Fransen 
pessimistisch? Fransen kunnen niet winnen? Kijk naar Les Bleus!' Benzema en zijn jongens laten zien hoe je een 
crisis overwint: samenwerken, vechten en geloven in een goed resultaat. 

Het enthousiasme is niet meer zo groot geweest sinds 1998, toen Frankrijk wereldkampioen werd in eigen land. 
'Black, Blanc, Beur' was destijds de magische formule: een ploeg van zwarte, blanke en Maghrebijnse spelers die 
eendrachtig streed voor het vaderland. Een model voor een modern, tolerant Frankrijk. 

Helaas bleek deze symboliek uitermate vluchtig. De afgelopen jaren verkeerde het multiculturele sprookje in zijn 
tegendeel. Les Bleus waren niet langer een symbool voor integratie, maar juist voor het gebrek daaraan. Veel 
Franse topvoetballers komen uit de banlieues. Hoe slechter ze gingen spelen, hoe sterker ze geassocieerd werden 
met het racaille, het 'schorem' dat eind 2005 de voorsteden liet branden. 

Dieptepunt was het WK van 2010, toen de spelers in staking gingen. Ze waren solidair met spits Anelka, naar huis 
gestuurd omdat hij bondscoach Domenech had beledigd. Voor veel Fransen was de conclusie duidelijk: de 
nationale ploeg werd beheerst door het tuig uit de voorsteden: ongemanierd, arrogant en egoïstisch. 'Onrijpe 
bendeleiders', zo bestempelde minister van Sport Roselyne Bachelot destijds de aanstichters van de revolte. 
Front National 
'De politiek ging zich ermee bemoeien. Daardoor werd de kwestie wel een beetje opgeblazen', vindt kapper 
Teixeira. 'Als er slecht gespeeld wordt, gaan veel Fransen twijfelen aan de goede bedoelingen van spelers met een 
achtergrond van immigratie. Zijn ze wel voldoende gehecht aan het shirt van de Franse ploeg?' 

Houden deze spelers wel van Frankrijk?, was de vraag die het Front National openlijk stelde. Of zijn ze in hun hart 
primair Algerijn, Malinees of, nog erger, moslim? Favoriet mikpunt was Karim Benzema, die in 2013 al duizend 
minuten meer gescoord had voor Frankrijk. Hij werd gezien als gesloten en arrogant. Bovendien zong hij de 
Marseillaise niet mee. 'Als ik drie keer scoor, heeft niemand het meer over de Marseillaise', zei Benzema destijds. 

Precies zo is het gegaan. Bondscoach Didier Deschamps kreeg Les Bleus weer aan het voetballen. Hij maakte 
korte metten met de ego's. Samir Nasri, de als arrogant en egoïstische beschouwde middenvelder van Manchester 
City, mocht niet mee naar Brazilië. 'Fuck Deschamps and Fuck France', reageerde zijn vriendin op Twitter. Het zal 
de bondscoach gesterkt hebben in zijn beleid. Toen Ribéry verstek moest laten gaan wegens een rugblessure, 
slaakte menige fan heimelijk een zucht van verlichting. Weer een ego minder. 

Nu Frankrijk wint, spreekt niemand meer over slechte manieren of een gebrek aan vaderlandsliefde. Zelfs het Front 
steunt de ploeg. 'Les Bleus spelen zo vloeiend', zegt kapper Teixeira enthousiast. 'Als een speler de bal heeft, kijkt 
hij meteen om zich heen. Aan wie kan hem ik afspelen? Deschamps heeft er echt een team van gemaakt.' 
 
Graphic

 
Les Bleus juichen na de 2-0 tegen Honduras. Vorig jaar was de ploeg ongekend impopulair in Frankrijk, nu heerst 
er 'Benzemania'.
Foto Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Sports + Recreation (94%); Ice Hockey (83%); Drug Policy (80%); Rugby (74%); Sports + Recreation 
Events (73%); Illegal Drugs (64%); Drug Trafficking (64%); Labor + Employment (62%) 
 

Company:  TELEVISION FRANCAISE 1 - TF1 SA (58%) 
 

Load-Date: June 29, 2014

 
End of Document





Brandstichters en brandweerlieden
de Volkskrant
1 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 25
Length: 746 words
Byline: THOMAS FRIEDMAN
Body


Column 
Welke strijd woedt er eigenlijk in het Midden-Oosten? Is die sektarisch (tussen soennieten en sjiieten) en 
nationalistisch (Israëli's tegen Palestijnen en Arabieren tegen Perzen) of gaat het dieper? Deze vraag legde ik voor 
aan Nader Mousavizadeh, een voormalige hoge VN-functionaris en medeoprichter van een geopolitiek 
adviesbureau. Zijn antwoord: 'De echte strijd in deze regio is die tussen brandstichters en brandweerlieden. Er 
wordt door diverse leiders opzettelijk brand gesticht om hun kortzichtige doelen te bereiken. In het Westen dreigt 
een verhaal te ontstaan van een onomkeerbaar soennitisch-sjiitisch conflict. Dat is onjuist en het ontslaat de leiders 
in de regio van de verantwoordelijkheid hun macht wettig en controleerbaar te gebruiken.' 

Natuurlijk zijn die sektarische scheidslijnen er wel, voegt hij eraan toe, maar het is 'niet onvermijdelijk' dat de regio 
één grote sektarische vlammenzee wordt. Om die sektarische vuren echt te doen ontbranden, heb je brandstichters 
nodig. 

De Syrische president Assad is zo'n brandstichter. Toen hij te maken kreeg met een geweldloos burgerprotest 
tegen zijn tirannieke bewind, opende hij het vuur op de demonstranten in de hoop dat de soennitische meerderheid 
met geweld zou reageren tegen zijn alawitisch-sjiitisch minderheidsregime. Dat lukte en nu werpt Assad zich op als 
verdediger van een seculier Syrië tegen soennitische fanatici. 

De Iraakse premier Maliki is ook een brandstichter. Zodra de Amerikanen weg waren uit Irak, arresteerde hij 
soennitische leiders en kregen de soennieten geen geld meer, net zomin als de soennitische stammen die tegen Al 
Qaida streden. Toen de soennieten daar tegen in opstand kwamen, wierp Maliki zich op als verdediger van de 
sjiitische meerderheid tegen soennitische 'terroristen'. Dat lukte. 

Ook de Palestijnse extremisten die onlangs drie Israëlische tieners ontvoerden, zijn brandstichters. Zij wilden iedere 
hoop dat de Israëlisch-Palestijnse vredesbesprekingen weer op gang kwamen de grond in boren en de gematigde 
Palestijnen in verlegenheid brengen. Daarbij kregen ze wel hulp. De radicale medestanders van de joodse 
kolonisten in de Israëlische regering, zoals Naftali Bennett en de minister van Volkshuisvesting Uri Ariel, zijn 
brandstichters. Ariel kondigde plannen aan voor de bouw van zevenhonderd huizen voor joden in het Arabische 
Oost-Jeruzalem, opzettelijk precies op het moment dat de Amerikaanse minister van Buitenlandse Zaken John 
Kerry weer een diplomatiek offensief ondernam. Dat offensief strandde daardoor. 

Op al deze plekken zijn ook brandweerlieden. Mensen als Tzipi Livni en Simon Peres in Israël, de voormalige 
Palestijnse premier Salam Fayyad, Mohammad Javad Zarif in Iran en de grootayatollah Sistani in Irak, maar op het 
ogenblik staan ze machteloos tegenover de hartstocht die door de brandstichters wordt opgeroepen. 

Wie nooit in de Arabische wereld heeft gewoond, kan zich moeilijk voorstellen dat in landen als Irak, Libanon of 
Bahrein sjiieten en soennieten vaak met elkaar trouwen. Die echtelieden worden gekscherend 'sushieten' 
genoemd. Sektarische moordpartijen zijn niet de regel. Een recente opiniepeiling in zeven Arabische landen wijst 
uit dat 'een forse meerderheid in elk van die landen voorstander is van Amerikaans beleid dat gericht is op een 
oplossing van het conflict in Syrië door onderhandelingen en meer steun voor Syrische vluchtelingen. Een 
meerderheid is tegen enige vorm van Amerikaanse militaire betrokkenheid.' 

Onlangs hield ik een toespraak voor afgestudeerden aan de Amerikaanse Sulaimani Universiteit van Irak in 
Koerdistan. Van de studenten bestaat 70 procent uit Koerden; de overigen zijn sjiieten en soennieten uit heel Irak. 
Met de juiste leiders kunnen deze mensen prima met elkaar overweg. Daarom zijn de meeste Irakezen er helemaal 
niet voor Irak in drie gebieden op te delen. 

Natuurlijk vergt de harmonie tussen de verschillende groeperingen een zekere orde, maar die hoeft niet met de 
knoet te worden opgelegd. In april van dit jaar zijn er in Irak nog eerlijke verkiezingen geweest. Het kan dus best. 
Deze samenlevingen moeten overschakelen van bestuur met ijzeren vuist naar 'ijzersterke instituties die legitiem en 
voor iedereen zijn, die verantwoording afleggen en sterk genoeg zijn om de maatschappelijke structuren overeind 
te houden', zegt Mousavizadeh. Daarvoor heb je het juiste leiderschap nodig. 
Vertaling: Leo Reijnen 
Thomas Friedman is columnist van The New York Times. 
© The New York Times 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); International Relations (67%); Weapons + Arms (67%) 
 

Load-Date: June 30, 2014

 
End of Document





Wat kost dat niet, de Koude Oorlog staken?
de Volkskrant
1 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 1531 words
Byline: VAN ONZE VERSLAGGEVER COR SPEKSNIJDER
Body


Noord- en Zuid-Korea -- Reportage Herenigingsplannen 
Goedkope arbeid uit het Noorden, kennis uit het Zuiden. Zou dat Korea niet tot een gigant maken? De jeugd in 
Seoul staat niet te trappelen. 
De zwaarstbewaakte grens ter wereld loopt dwars over een tafel. De stoelen aan de ene kant staan op Zuid-
Koreaans grondgebied. Aan de overzijde begint Noord-Korea. Hier, in het hart van de Gedemilitariseerde Zone, 
overleggen Noord- en Zuid-Koreanen op gezette tijden om te voorkomen dat spanningen tussen beide landen 
escaleren. 

Van spanning is in het frisblauw geschilderde gebouwtje dat Noord en Zuid delen nu weinig te merken. 
Buitenlandse bezoekers gaan lachend op de foto naast Zuid-Koreaanse bewakers die in bevroren 
taekwondohouding strak voor zich uit staren. 

Hun Noord-Koreaanse collega's laten zich binnen niet zien. Buiten tuurt een Noord-Koreaanse militair vanaf de 
eerste verdieping van het grensgebouw onbewogen naar het wild fotograferende gezelschap aan de andere kant 
van de demarcatielijn. 

De plek waar Noord en Zuid elkaar raken, wordt door Zuid-Korea onbeschroomd uitgebaat als toeristische 
trekpleister. Met verrekijkers kan naar de noorderburen worden gegluurd. In de souvenirwinkel zijn T-shirts met de 
letters DMZ (Gedemilitariseerde Zone) te koop. Dagelijks komen honderden belangstellenden een vleugje Koude 
Oorlog opsnuiven. 

Bezoekers komen al in de sfeer als ze vanuit de Zuid-Koreaanse hoofdstad Seoul naar het bestandsdorp 
Panmunjom rijden: langs de weg staan kilometerslange hekken met scheermesdraad en wachttorens. In de 
grenszone krijgen bezoekers de waarschuwing dat ze vijandig gebied binnengaan en 'verwonding of dood door 
vijandelijk handelen' riskeren. 

Aan weerszijden van de met landmijnen volgepropte Gedemilitariseerde Zone zijn honderdduizenden soldaten 
gelegerd, met voldoende wapentuig om elkaar in een paar uur te vernietigen. De 4 kilometer brede bufferzone 
verdeelt het schiereiland in tweeën sinds de Korea's in 1953 een bestandsovereenkomst tekenden die een einde 
maakte aan de Koreaanse oorlog. Omdat ze geen vredesakkoord sloten, duurt de oorlog formeel nog voort. 
Hereniging 
Beide landen zeggen dat ze - op eigen voorwaarden - streven naar hereniging van Noord en Zuid. Maar in zestig 
jaar is daar niets van terecht gekomen. 

Noord-Korea, dat het aanvankelijk economisch beter deed dan de zuiderburen, verviel onder de knoet van de Kim-
dynastie tot een geïsoleerde en straatarme dictatuur naar stalinistisch model. Het democratische en kapitalistische 
Zuid-Korea ontwikkelde zich tot een economische macht van betekenis met betrekkingen over de hele wereld. 
Kunnen deze landen, die inmiddels zo enorm van elkaar verschillen, ooit nog één worden? Kan hereniging 
vreedzaam tot stand komen? 

Als het aan de Zuid-Koreaanse president Park Geun-hye ligt wel. Zij blies het herenigingsideaal dit jaar nieuw leven 
in door eenwording op te hemelen als een economische 'jackpot'. Met goedkope Noord-Koreaanse arbeidskrachten 
en met de kennis, de technologie en het geld van het Zuiden zou het verenigde Korea een geweldige toekomst 
tegemoet gaan. 

Ze ging naar Duitsland om te kijken hoe de Duitsers het samengaan van welvarende kapitalisten en verarmde 
communisten hadden aangepakt. In Dresden ontvouwde ze een plan voor geleidelijke hereniging: meer 
humanitaire hulp voor het Noorden en meer ontmoetingen van familieleden die door de grens van elkaar zijn 
gescheiden, meer grensoverschrijdende infrastructuur en meer uitwisseling op het gebied van sport en cultuur. 

Als Park had gehoopt op instemming aan de andere kant van de grens, werd ze snel uit de droom geholpen. 'De 
dagdroom van een psychopaat', briesten de Noord-Koreaanse staatsmedia over Parks voorstellen. De Zuid-
Koreaanse president is immers een 'verachtelijke prostituee' die haar land heeft verkocht aan de Amerikanen. 

Het bewind van Kim Jong-un, dat de afgelopen maanden weer dreigde met kernproeven en raketten voor de korte 
afstand testte, toonde zich even onverzoenlijk als altijd. De retoriek werd eerder hatelijker dan milder. 

Waarom promoot Park dan toch de hereniging? Bruce Klinger, Korea-kenner van de Heritage Foundation in 
Washington en oud-CIA-medewerker, meent dat de president er binnenlands-politieke redenen voor heeft. 'De 
steun voor hereniging neemt af. Het idee van eenwording leeft het sterkst bij ouderen, die zich Korea als ongedeeld 
land herinneren en famliebanden hebben over de grens. Voor jongeren is Noord-Korea een vreemd land. Met het 
verhaal over een 'jackpot' wil ze hereniging aantrekkelijk maken.' 

Van die 'economische voordelen' moet men zich niet te veel voorstellen, meent Klinger. 'Zuid-Koreanen hebben het 
over goedkope arbeidskrachten. Die zie ik niet. De Noord-Koreanen zijn geestelijk en lichamelijk onvolgroeid door 
ondervoeding.' 

Peilingen bevestigen dat het enthousiasme voor eenwording afbrokkelt. Uit recent onderzoek van het Asan Institute 
for Policy Studies in Seoul blijkt dat 63 procent van de Zuid-Koreaanse bevolking zich - onder voorwaarden - kan 
vinden in vereniging. Vroeger lag dat percentage hoger. 

Van de Zuid-Koreaanse twintigers beschouwt 14 procent Noord-Korea nog als 'een van ons'. Van de twintigers 
verwacht bijna de helft - 45 procent - dat aansluiting met het Noorden de economie van hun land zal schaden. 

Onderzoekster Kim Ji-yoon van het Asan Institute: 'De jongere generatie heeft geen herinnering aan de Noord-
Koreanen, en moeten niets hebben van hun politieke systeem, van de Noord-Koreaanse maatschappelijke 
waarden. Ze zijn minder bereid de financiële lasten van hereniging te dragen.' 
Armlastig en ongeschoold 
De 25-jarige Ji Il-shin uit Seoul is afgestudeerd in Economie en Chinees. Ze vertelt ze dat ze tientallen keren heeft 
gesolliciteerd, maar tot nu toe zonder resultaat. Ze zegt goed te begrijpen dat jongeren niet staan te springen om de 
noorderburen in de armen te sluiten. 'Ze zijn bang dat dit ten koste zal gaan van hun eigen positie.' Wat haar betreft 
mag haar land wel blijven streven naar hereniging, maar alleen op lange termijn. 'Langzaamaan.' 

Het kan Shim Jae-jun, adjunct-hoofdredacteur van de The Korea Times, nauwelijks snel genoeg gaan. 'Ik geloof 
dat hereniging zich in de nabije toekomst zal voltrekken', zegt hij op een bijeenkomst van buitenlandse journalisten 
in Seoul. Terwijl veel waarnemers zich afvragen of Zuid-Korea in staat zal zijn om miljoenen armlastige en 
ongeschoolde Noord-Koreanen op te vangen, is Shim ervan overtuigd dat de regering in Seoul voldoende is 
voorbereid. Volgens hem zijn er aanwijzingen dat het regime in Pyongyang zijn langste tijd heeft gehad. 'In Noord-
Korea wordt een machtsstrijd uitgevochten. Kim Jong-un heeft het respect van zijn volk verloren toen hij eind vorig 
jaar zijn oom Jang Song-theak en diens familie liet executeren.' 

Shim gaat ervan uit dat de Noord-Koreanen met hun mobieltjes en door het kijken naar Zuid-Koreaanse soaps 
langzaam maar zeker geïnformeerd raken over de buitenwereld. 'Als de bevolking in de gaten krijgt dat ze is 
bedrogen, zal ze in beweging komen.' 
Mobieltjes 
Een volksopstand lijkt Klinger niet waarschijnlijk. De repressie is zo totaal dat de bevolking geen kans krijgt in 
verzet te komen. Volgens Klinger komt er nog steeds nauwelijks informatie Noord-Korea binnen. Mobieltjes zijn 
vooral een statussymbool. 'De mensen hangen ze aan hun broeksriem. Ze hebben geen geld om berichten te 
versturen. En ze weten ook dat het regime alle boodschappen kan aftappen.' 

Het meest voor de hand liggende toekomstscenario is volgens Klinger dat het bewind in Pyongyang implodeert. 
Ten onder gaat aan interne verdeeldheid en paranoia. Maar wanneer? Dat is lastig te voorspellen. Wie had de val 
van de Berlijnse Muur voorzien? 

China, de enige bondgenoot en beschermheer van Noord-Korea, zit niet te wachten op een democratische, op het 
Westen georiënteerde staat aan zijn noordgrens. Noch op een stroom vluchtelingen uit een failed state. Peking 
lijkt te hopen dat Noord-Korea naar Chinees voorbeeld de weg inslaat van economische liberalisering, zonder zich 
aan te sluiten bij het Zuiden. 

Of de Verenigde Staten, die bijna dertigduizend militairen in Zuid-Korea hebben gestationeerd, blij moeten zijn met 
een verenigd Korea is ook de vraag. Voor de Amerikanen is Zuid-Korea een belangrijke bondgenoot in Oost-Azië 
en het is niet uit te sluiten dat een verenigd Korea meer afstand zal nemen van Washington. 

Simon Mundy, correspondent van de Financial Times in Seoul: 'De VS hebben reden te vrezen dat een verenigd 
Korea zich ontwikkelt tot bondgenoot van China. China heeft reden om te vrezen dat een verenigd Korea een 
bondgenoot van Amerika wordt.' 

Zulke geopolitieke overwegingen gaan voorbij aan Kim Jeong-gi (42), die op een terras in de uitgaanswijk van 
Seoul een biertje drinkt met zakenvrienden. 'Hereniging gaat veel geld kosten, dat zag je in Duitsland.' Het 
onderwerp lijkt hem niet erg te boeien. 'Wij zijn vooral geïnteresseerd in honkbal.' 

Simon Mundy Correspondent in Seoul van de Financial Times 

Shim Jae-jun Adjunct-hoofdredacteur van de The Korea Times 
Ze zien in N-Korea nu soaps; als het volk het bedrog doorkrijgt, komt het in beweging 
De VS vrezen een verenigd Korea als bondgenoot van China - en omgekeerd 
 
Graphic

 
Een Zuid-Koreaanse militair in het 'bestandsdorp' Panmunjom. Aan weerszijden van de met landmijnen volgepropte 
Gedemilitariseerde Zone zijn honderdduizenden soldaten gelegerd, met voldoende wapentuig om elkaar in een 
paar uur te vernietigen.
Foto Jung Yeon-je / AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Landmines (94%); International Relations (94%); Disaster + Emergency Relief (84%); Weapons + Arms 
(78%); Food Security (73%); Natural Disasters (73%); Safety, Accidents + Disasters (73%); Food Crises + 
Shortages (73%); Military Weapons (67%) 
 

Industry: Internet + Www (64%) 
 

Load-Date: June 30, 2014

 
End of Document





Vier lichtpunten in een wilskrachtige ploeg zonder grote sterren
de Volkskrant
1 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Sport
Length: 968 words
Byline: DOOR MARK MISÉRUS
Body


Vandaag speelt Amerika in de achtste finales van het WK tegen België. De ploeg van bondscoach Jürgen 
Klinsmann wordt gekenmerkt door een goede mentaliteit, trots en heldendom. Op zoek naar de spelers die deze 
waarden verpersoonlijken. 
Jermaine Jones 
Middenvelder, Besiktas (Tur) 
Staat voor: nooit opgeven 
Brian Farley, coach van de Nederlandse honkbalploeg die in 2011 stuntte met de wereldtitel: 

'Ik heb veel respect voor Jermaine, omdat hij met een gebroken neus meespeelde tegen Duitsland en dat ook 
tegen België kan doen. Hij is al de tweede in de ploeg die dat overkwam: Clint Dempsey kreeg tegen Ghana een 
schop in zijn gezicht, ook zijn neus bleek gebroken. 

'Die wilskracht, daar houden wij Amerikanen van. We hebben een sportcultuur die niet zo matcht met het voetbal. 
Als voetballer moet je soms een beetje nep doen: scheidsrechter, ik ben geraakt! Terwijl er niets aan de hand is. 

'Je zo gedragen is een no-no binnen onze sportcultuur. En als je pijn hebt, laat je die niet zien. Je houdt je kaarten 
tegen de borst. Don't give someone the satisfaction of seeing you hurt, zeggen wij. 

'Zo'n instelling wordt gewaardeerd in alle contactsporten - en daarvan zijn er een heleboel in de Verenigde Staten. 

In het honkbal geef je ook geen kik als de bal tegen je aan wordt gegooid, terwijl zoiets behoorlijk pijn kan doen. Er 
wordt hard opgetreden tegen flopping in sporten als basketbal. Je gaat gewoon niet op de grond liggen als je niet 
hard bent geraakt. 

'Jermaine Jones speelt in een ploeg zonder sterren, een beetje zoals het team waarmee wij als Nederland drie jaar 
geleden het WK honkbal in Panama wonnen. Geen speler van ons werd toen goed genoeg bevonden voor het all 
starteam. Dat zegt toch wel iets. Het was een teken van teamkracht. 

Die teamkracht zie ik ook bij de Amerikaanse voetballers terug.' 
DeAndre Yedlin 
Verdediger, Seattle Sounders VSt) 
Staat voor: trots op het eigen product 
John Mahnen, voormalig voorzitter American footballclub Amsterdam Crusaders en commentator American en 
Australian football bij Eurosport: 

'Jonge mannen een kans geven, dat is wat bondscoach Jürgen Klinsmann dit WK doet. Ik hou als Amerikaan van 
zijn gedachte: hij maakt ons trots op onze eigen jeugdspelers. 

'Klinsmann is met het beste team naar Brazilië gegaan, niet met de grootste namen. Hij liet Landon Donovan thuis, 
de vedette van de ploeg. Dat lag er ongetwijfeld ook aan dat ze samen niet door een deur konden. Maar ik zie er 
een mooi gebaar in naar jongens als Yedlin. Laat maar zien wat je kunt, kerel, ook al is dit het WK. 

'Op een WK heb je verhalen nodig die je over een team kunt vertellen. Klinsmann schrijft zulke verhalen door 
jongens als Yedlin te kiezen. Hij is pas 20 en debuteerde in februari in de nationale ploeg. En kijk nu eens: hij is al 
twee keer ingevallen in Brazilië. Klinsmann noemt hem een geweldig talent, maar brengt hem rustig. 

'Yedlin is groot geworden ten tijde van de legacy, de erfenis van het WK in de VS. Hij is in 1993 geboren, een jaar 
voor dat toernooi. Hij doorliep enkele jeugdopleidingen en speelde op de universiteit van Akron, die veel Major 
Leaguespelers heeft voortgebracht. 

'Hij is een product van de groei die voetbal in Amerika heeft doorgemaakt na 1994. Immigranten en de hogere 
klasse hielden al van voetbal, nu omarmen hipsters de sport. Jeugdvoetbal is nu erg populair, ook omdat ouders 
zien dat kinderen er fit van worden. Honkbal is een prachtige sport, ook ik hou ervan, maar hard rennen doe je daar 
niet. En basketballers zijn vooral in de sportschool met gewichten bezig.' 
Tim Howard en Clint 
Dempsey 
Doelman en aanvaller, 
Everton (Eng) en Seattle Sounders (VSt) 
Staan voor: 'real American heroes' 
Earnest Stewart, 101-voudig voetbalinternational, deed met de VS mee aan de WK's van 1994, 1998 en 2002: 

'Ik kan niet kiezen tussen Tim Howard en Clint Dempsey. Zij zijn de leiders van dit Amerikaanse team, de 
persoonlijkheden die zich op een geweldig positieve, pro-Amerikaanse manier gedragen in Brazilië. Real American 
heroes, helden zijn het. 

'Beiden hebben de Amerikaanse cultuur naar Europa meegenomen, ze hebben het beste van twee werelden leren 
kennen. 

Clint Dempsey is inmiddels terug in de Major League en verspreidt daar zijn kennis over het Europese voetbal. Tim 
Howard heeft het bij Manchester United niet gered, maar keept alweer jaren bij Everton. Hij laat voor mij zien dat 
Amerikaanse sporters goed zijn in oog-handcoördinatie. Ook Brad Friedel en Kasey Keller hebben bij verschillende 
Europese clubs in het doel gestaan. 

'Dempsey gaat als aanvoerder in Brazilië voorop in de strijd. Het maakt ons Amerikanen niet uit op welke manier 
we winnen, zolang dat maar gebeurt. 
Kleedkamer 
Al in 1994 hing er bij ons in de kleedkamer een poster met: deze beker wordt van ons. Je doet toch niet aan een 
wereldkampioenschap mee om de tweede ronde te bereiken? Met zoiets hoef je bij Amerikanen niet aan te komen. 

'De selectie waarmee we aan dit WK meedoen is, breder dan ooit tevoren. Er is keus uit zoveel spelers en velen 
van hen voetballen in Europa. 

Toch moeten we het vooral van inzet en de teamprestatie hebben. Daarom hadden we het ook zo lastig tegen de 
Duitsers. Die zijn net zo fanatiek als wij, alleen kunnen zij spelers opstellen die de Champions League hebben 
gewonnen. 

'De moraal van het team is: je moet weten waarin je goed bent. Ik ben niet verrast dat we op dit toernooi de achtste 
finale hebben bereikt. Maar er mankeert nog van alles aan de opleiding van het Amerikaanse voetbal: er zijn nog 
steeds te weinig gediplomeerde coaches. 

'Natuurlijk weten we wat we dinsdag van België kunnen verwachten. Ik mag aannemen dat we op onze hoede zijn 
voor een ploeg met zo veel spelers uit de Premier League. Want dat was in mijn tijd al zo: we stapten nooit het veld 
op zonder precies te weten wie we tegenover ons hadden staan.' 
 
Graphic

 
Jones
Foto Reuters
Yedlin
Foto AP
Howard
Foto Reuters
Dempsey
Foto Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Sports + Recreation Events (94%); Soccer (89%); Sports + Recreation (88%); Baseball (78%); American 
Football (69%) 
 

Load-Date: June 30, 2014

 
End of Document





VN: rantsoenen voor vluchtelingen beperkt
de Volkskrant
2 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 7
Length: 67 words
Body


Afrika 
De VN hebben uit geldgebrek de rantsoenen voor 800 duizend vluchtelingen in Afrika moeten beperken. Daardoor 
dreigt vooral voor kinderen in de Centraal-Afrikaanse Republiek, Tsjaad en Zuid-Soedan ondervoeding. Dit zeggen 
de Hoge Commissaris voor de Vluchtelingen en de directeur van het Wereldvoedselprogramma. Ze doen een 
beroep op VN-lidstaten snel met 225 miljoen dollar over de brug te komen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Famine (74%); Food Security (64%); Hunger In Society (64%); Economic Migration 
(61%) 
 

Load-Date: July 1, 2014

 
End of Document





Rechtbankcorrigeert strikte lijn Teeven
de Volkskrant
2 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 243 words
Byline: VAN ONZE VERSLAGGEEFSTER
Body


Het kinderpardon mag niet zo strikt worden uitgevoerd als staatssecretaris Fred Teeven van Veiligheid en Justitie 
wil. De rechtbank Den Haag heeft dinsdag bepaald dat het onterecht is een asielzoeker af te wijzen die niet in 
beeld was bij het Rijk, maar wel bij een gemeente. 
De uitspraak is een overwinning voor de voorstanders van een ruimer kinderpardon. Zij vinden het, in de woorden 
van Kinderombudsman Marc Dullaert, 'idioot' dat toezicht door de gemeente bij het kinderpardon niet telt als 
overheidstoezicht. 

Honderden burgemeesters pleitten dit voorjaar voor versoepeling van de regels, zodat meer vernederlandste 
kinderen in Nederland kunnen blijven. PvdA-leider Samsom beloofde daarop dat het kinderpardon ruimhartig zou 
worden toegepast. Staatssecretaris Teeven (VVD) zei juist dat hij geen letter aan het pardon zou veranderen. 

Nu blijkt de rechter de critici in het gelijk te stellen. Een gezin uit Kazachstan dat moest worden uitgezet, was 
jarenlang niet in beeld bij het Rijk maar heeft zich volgens de rechter niet aan toezicht onttrokken. De Dienst 
Terugkeer en Vertrek sloot hun dossier, maar stelde het gezin daarvan niet op de hoogte. Moeder en kinderen 
waren ingeschreven bij de gemeente. 

De advocaat van het gezin denkt dat een grote groep asielzoekers moed kan putten uit de uitspraak van de 
rechter. Er zijn in totaal honderd kinderen die bekend waren bij de gemeente, maar niet bij het Rijk. Teeven kon 
dinsdagavond nog niet reageren. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Justice Departments (73%); Trial + Procedure (64%); Lawyers (62%) 
 

Load-Date: July 1, 2014

 
End of Document





Eritreeërs in Nederland
de Volkskrant
2 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1586 words
Byline: DOOR MARJON BOLWIJN ILLUSTRATIE RAYMOND VAN DER MEIJ
Body


VASTGEKETEND AAN ERITREA 
Het dictatoriale regime van Eritrea houdt de 14 duizend Eritreeërs in Nederland in een wurggreep. Hoe gaat dat in 
zijn werk? De vier methoden van Asmara. 
Methode 1 
Feestjes met een luchtje 
Feesten doen Eritreeërs uitvoerig. Officiële Eritrese verenigingen hebben de handen vol aan jongerenfeesten, 
culturele festivals, de viering van de onafhankelijkheid, vrouwendag en informatieve avondjes met gratis eten. Al die 
via internet te vinden Eritrese verenigingen zijn volgens veel Eritreeërs een verlengstuk van het regime omdat 
partijgenoten van dictator Isaias Afewerki er de scepter zwaaien. Afgezanten van de militaire dictatuur en 
diplomaten van het consulaat in Den Haag zijn vaste gasten op de feesten. Er wordt gegeten, gekletst en gedanst. 
Maar dat is niet alles. 

Vast onderdeel zijn 'spontane' geldinzamelingsacties 'voor de opbouw van het land', waarbij, zo gaat het verhaal, 
aanhangers van het regime als op een veiling het cash te doneren bedrag per feestganger opdrijven. '500 euro per 
persoon is heel gewoon', zegt een frequente feestganger. Niet geven is verdacht. Dat geldt ook bij frequente 
inzamelingsacties in de Eritrese koptische kerk. Wie niet geeft, loopt het risico als 'verrader' van het regime te 
worden gezien en het gesprek van de dag te worden in het levendige roddelcircuit. De kans geïsoleerd te raken is 
groot en dat is in een kleine hechte gemeenschap als de Eritrese een onaangenaam vooruitzicht. 

De feesten worden dus massaal bezocht. Een Eritrese vrouw die ruim 15 jaar met haar gezin in Nederland woont, 
zwicht zoals velen voor de sociale druk. 'Ik ga altijd. Ik lach en ik dans, maar in mijn hart houd ik afstand. Als ik niet 
ga, val ik op.' Ze wil niet met haar naam in de krant. 'Wat ik denk houd ik voor mezelf.' 

Uit een 'terechte angst voor repercussies tegen henzelf én familie in Eritrea houdt iedereen zich stil', zegt de 
voormalige ambassadeur van Eritrea in Nederland, Andebrhan Giorgis. Hij is tegenwoordig hoogleraar in Brussel 
en criticus van het bewind. Hij noemt Eritreeërs 'onvrij in een vrij land'. 
Methode 2 
Dwingende telefoontjes 
Als de telefoon gaat en de beller zijn naam niet noemt, weten veel Eritreeërs al hoe laat het is. Aan de lijn is een 
aanhanger van het regime. Hij belt om te vragen waarom je niet op feest x was en draagt op mee te doen aan de 
inzamelingsactie. Met name de oudere generatie is gevoelig voor deze intimiderende telefoontjes. 'Ik heb een 
geheim telefoonnummer genomen,' zegt een 50-jarige Eritrese vrouw die anoniem wil blijven. 'Ik lag wakker van de 
smeekbedes om geld. Wie zijn die mensen aan de telefoon, hoe komen ze aan mijn nummer? Ik heb niet genoeg 
geld om te helpen.' 

De 14 duizend Eritreeërs in Nederland zijn een melkkoe voor het regime. De 'lange arm' van het militaire bewind 
heeft vele methoden om de diaspora geld afhandig te maken. Wie het consulaat nodig heeft voor een paspoort, 
geboorteakte of uitreisvisum, wordt alleen geholpen als hij schriftelijk verklaart maandelijks 2 procent van zijn 
inkomen af te staan. Wie niet betaalt, kan naar zijn documenten fluiten, zijn land niet meer in voor familiebezoek, 
verliest zijn bezittingen in zijn geboorteland en kan erop rekenen dat familieleden in Eritrea worden beboet, zakelijk 
worden dwarsgezeten of in de gevangenis belanden. 

Honderden Eritreeërs die obligaties kochten lijken te kunnen fluiten naar hun lening aan de staat. De overheid 
betaalt na het verstrijken van de termijn niet uit. 

Wat er met al het afgetroggelde geld gebeurt is mistig, weet ex-ambassadeur Giorgis. 'Het land heeft geen 
begroting, geen functionerend ministerie van Financiën, geen centrale bank. De regering misbruikt de loyaliteit van 
de Eritreeërs jegens hun land. Elke familie betreurt gesneuvelden uit de onafhankelijkheidsstrijd. Het geld dat de 
diaspora afhandig wordt gemaakt is de belangrijkste inkomstenbron van de dictatuur. Ik vrees dat een groot deel in 
de zakken van de machthebbers belandt.' 
Methode 3 
Infiltratie 
Infiltranten zijn daar te vinden waar Eritreeërs zich verzamelen, in populaire cafés als Terminus in Rotterdam en de 
koptische kerk in Rotterdam. De voorzitter van het kerkbestuur is volgens sommige kerkgangers een aanhanger 
van het regime. Dat concluderen zij onder andere uit zijn oproep in oktober 2013 niet deel te nemen aan een stille 
tocht in Rotterdam voor de honderden verdronken vluchtelingen nabij Lampedusa. 'Hij beweerde dat de oppositie 
erachter zat', zegt huisarts-in-opleiding Eden Asmerom (34), mede-organisator van de tocht. 'Dat was niet waar, de 
tocht had een humaan karakter. Zo proberen zetbazen van de dictatuur Eritreeërs hier onder de duim te houden.' 

Bestuursvoorzitter Girmazon noemt deze verhalen 'onzin'. 'De kerk is niet politiek. Ik ben niet tegen de Eritrese 
regering. Maar niemand hoeft bang te zijn voor mij. Ik heb zelfs reclame gemaakt voor de stille tocht en ben erheen 
gegaan.' Een kerkganger vertelt dat de meeste Eritreeërs zich uit de voeten maakten zodra de voorzitter zich liet 
zien. 

Wie een vereniging opricht kan belangstelling verwachten van leden van de enige in Eritrea toegestane partij, de 
PFDJ, of van veiligheidsagenten die hier gestationeerd zouden zijn. Die komen naar vergaderingen en bellen leden 
met de dringende boodschap x en y uit de club te zetten omdat die vijanden zijn van het regime. 'Het doel is 
controle te krijgen over de organisatie,' zegt een Eritreeër die in verenigingen actief is geweest. 'Onafhankelijke 
verenigingen stoppen ermee of gaan ondergronds. De overgebleven clubs zijn een verlengstuk van het regime.' 

De Eritrese voetbalclub Ganta Dhalak in Rotterdam slaagt er al 33 jaar in onafhankelijk te blijven. Volgens 
betrokkenen is daar een hoge prijs voor betaald. Deze maand vijf jaar geleden pleegde een teamlid zelfmoord na 
intimidaties door afgevaardigden van het Eritrese consulaat. Die eisten betrokken te worden bij de organisatie van 
een voetbaltoernooi voor Eritrese kinderen in het voorjaar van 2009. Het team hield de deur dicht. In het 
roddelcircuit werd de club bestempeld als Eritrea-vijandig. Een jong teamlid werd wekenlang geïntimideerd. Zijn 
vader, die ernstig ziek was, zou alleen in Eritrea begraven kunnen worden als hij afstand zou nemen van de club. 
De oudere generatie hecht aan een begrafenis in geboortegrond. Het team stuurde het consulaat een 
aangetekende brief over de louter sportieve doelstelling van club en toernooi. De intimidaties hielden aan. De 
voetballer pleegde zelfmoord. Over het verband tussen de intimidaties en de zelfgekozen dood van de speler zijn 
de meningen sterk verdeeld. De weduwe weerspreekt het ten stelligste. Bekenden vermoeden op grond van 
gesprekken vlak voor zijn dood, dat het wel een rol heeft gespeeld. 'Maar zeker weten zullen we het nooit.' 
Methode 4 
Propagandamachine 
Om de geldkraan open te houden, is het zaak dat ook de jonge generatie in Nederland binding voelt met Eritrea. 
Daartoe heeft het regime voor de diaspora een jongerentak van zijn partij PFDJ opgericht en organiseert het 
meerdaagse jongerenfestivals van Canada tot Zweden. Jonge partijleden krijgen middelen om leeftijdgenoten in 
Nederland te verwennen met feesten. Daar en in sommige Nederlandse media verkondigen zij dat Eritrea een mooi 
land is en vluchtelingen gelukszoekers zijn. 

Huisarts-in-opleiding Eden Asmerom zegt mededogen te voelen voor deze jongeren met hun 'propagandapraatjes'. 
'Ze zijn gehersenspoeld en krijgen tijdens georganiseerde rondleidingen in Eritrea alleen de light-versie van het 
land te zien.' 

Bankmedewerker Samuel Tekeste (37) uit Rotterdam was jarenlang actief in de jongerenbeweging en loyaal aan 
het regime totdat hij de werkelijkheid onder ogen zag. 'De president van Eritrea wordt bejubeld als vader des 
vaderlands. Tijdens mijn bezoeken aan familie in Eritrea kwam ik erachter dat hij regeert als een despoot en de 
militaire machthebbers zichzelf verrijken ten koste van de bevolking. Beeldopnamen van feesten in Nederland 
worden in Eritrea uitgezonden op tv. Zo van: kijk, landgenoten in het buitenland steunen het regime. De Eritrese 
bevolking is daar boos over en doorziet de propaganda niet omdat zij denkt dat wij in een vrij land wonen.' 

Samuel keerde zich drie jaar geleden tegen het regime. 'Ik zit nog steeds in een rouwperiode. Het voelt alsof je 
bent verraden door je eigen vader. Ik mis de gezelligheid, de kameraadschap. De meeste Eritreeërs verkiezen de 
comfortabele leugen boven de pijnlijke waarheid.' 
Levenslange dienstplicht 
De voormalige Italiaanse kolonie Eritrea werd in 1962 geannexeerd door buurland Ethiopië. Na een bloedige 
onafhankelijkheidsstrijd werd het land in 1993 onafhankelijk. De grondwet is nooit in werking getreden, het 
parlement functioneert niet. President Isaias Afewerki regeert met harde hand. In het land geldt een min of meer 
levenslange dienstplicht, die vooral jongeren op de vlucht doet slaan. Van de ruim 6 miljoen Eritreeërs woont 
eenvijfde in het buitenland. Volgens de VN-rapporteur voor de mensenrechten vinden er grove 
mensenrechtenschendingen plaats in het land, zoals dwangarbeid, detentie zonder proces en marteling. 
Verantwoording 
Dit artikel is gebaseerd op een tiental interviews met Eritreeërs in Nederland. Een aantal wilde uit angst voor 
represailles niet of anoniem geciteerd worden. Consul Solomon Mehari noemt het 'ondenkbaar' dat medewerkers 
van het consulaat Eritreeërs intimideren en afpersen. 'Waarom zouden wij dat doen? Ik heb er nog nooit één klacht 
over gehoord. Ik raad iedereen aan aangifte te doen bij de politie.' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); International Relations (87%); State Departments + Foreign Services (73%); Human 
Rights (71%) 
 

Load-Date: July 1, 2014

 
End of Document





Kritiek op prijs voor Zaha Hadid
de Volkskrant
2 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 11
Length: 556 words
Byline: PATRICK VAN IJZENDOORN
Body


architectuur cultureel centrum bakoe, azerbeidjan 
Goed gebouw of fout gebouw? Het cultureel centrum in de hoofdstad van Azerbeidjan krijgt de prestigieuze Design 
of the Year Award. De kritiek op de jury en de architecte Zara Hadid zwelt aan. 
'Zo puur en sexy als het opwaaiende rokje van Marilyn Monroe', zo omschreef een van de juryleden van het 
Londense Design Museum het neo-futuristische museum en congrescentrum in de Azerbeidjaanse hoofdstad 
Bakoe. Het gebouw geldt als een van de meest geslaagde en typerende werken van architecte Zaha Hadid, die 
wereldberoemd is door de sensuele rondingen en vloeiende stijl van haar ontwerpen. 

De toekenning van de Design of the Year Award is dan ook niet echt een verrassing, ook al werd het gebouw al in 
2012 in gebruik genomen. Het leidt wel tot hernieuwde kritiek op de architecte, en onbegrip voor de jury. 

Op papier - en volgens EU-baas José Manuel Barroso - is de voormalige Sovjet-staat aan de Kaspische Zee een 
democratische republiek. In de praktijk is alle macht in handen van president Ilham Aliyev, die elf jaar geleden zijn 
overleden vader opvolgde als verlichte dictator van de olierijke moslimstaat. Aliyev senior was in de Sovjet-Unie 
een KGB-kolonel en lid van het politburo, totdat Michail Gorbatsjov hem wegens corruptie verwijderde. 

Het inhuren van de 63-jarige starchitect Hadid geldt als een van de stunts van Aliyev junior, die zijn land in de stijl 
van Dubai wil opstoten in de vaart der volkeren. Eerder liet hij de Britse ex-premier Tony Blair voor veel geld 
optreden als gastspreker. De naam van de nieuwbouw is een eerbetoon aan zijn vader: het Heydar Aliyev Centre. 

Al bij aanvaarding van de ontwerpopdracht kreeg de geboren Iraakse Hadid felle kritiek dat zij haar talenten wilde 
gebruiken voor hulp aan een regime dat toen al jaren werd verweten zich schuldig te maken aan opsluiting van 
critici, marteling en grootschalige zelfverrijking. In The Independent verwijt redacteur Rory Olcayto van Architects' 
Journal het Design Museum het belonen van 'een gebouw ter ere van een KGB-dictator'. Afgelopen jaar had 
Hadids collega Daniel Libeskind al eens gezegd dat architecten moeten erkennen dat er naast esthetiek ook zoiets 
bestaat als ethiek. 

Het is niet voor het eerst dat Hadid in opspraak is gekomen. Op vragen over de honderden doden, veelal Indiase 
gastarbeiders, bij de bouw van 'haar' Al Wakrah-voetbalstadion in Qatar antwoordde ze dat architecten 'niets te 
maken hebben met de arbeidsomstandigheden van de bouwvakkers'. 

Hadid heeft niet gereageerd op de hernieuwde kritiek, maar liet weten dat het gebouw in Bakoe bedoeld is 'voor het 
volk, niet voor de leiders'. Meer voer voor controverse: twee jaar geleden kocht Hadid het gebouw waarin het 
Design Museum nu nog is gevestigd voor haar bedrijf. Het museum wil de opbrengst, 12,5 miljoen euro, gebruiken 
voor een groter pand. 

Rem Koolhaas 

De liefde van autocraten voor sensationele gebouwen brengt architecten wel vaker in verlegenheid. Rem Koolhaas, 
de oude leraar van Hadid en haar voormalige baas, kreeg kritiek omdat hij China had voorzien van een 
sensationeel hoofdkantoor voor de staatstelevisie, het gezicht van het communistisch regime. Ook Norman Foster 
kreeg lastige vragen nadat hij voor het omstreden leiders van Kazachstan een piramide-vormig 'Paleis voor Vrede 
en Verzoening' had ontworpen. 
 
Graphic

 
Design of the Year 2014: het Heydar Aliyev Centre in Bakoe, Azerbeidjan. Foto Ivo van der Bent
HeydarAliyev
AFP
Ilham Aliyev
Zaha Hadid Foto ANP
EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Architecture (94%) 
 

Industry: Destinations + Attractions (75%) 
 

Load-Date: July 1, 2014

 
End of Document





Doorbraak van een superster
de Volkskrant
2 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: Sport; Blz. 39
Length: 821 words
Byline: VAN ONZE VERSLAGGEVER ROBÈRT MISSET
Body


Tennis Wimbledon 
De kleine straatvechter Lleyton Hewitt kan straks met een gerust hart met pensioen. Australië presenteert op 
Wimbledon een nieuwe toptennisser, een jongen van 19 jaar met hetzelfde leeuwenhart als zijn illustere 
landgenoot. Bij zijn debuut op Wimbledon had Nick Kyrgios al negen matchpoints overleefd tegen Richard Gasquet. 
Dinsdag sloeg hij Rafael Nadal uit het toernooi, alsof het een routineklus was. 

Het centercourt van Wimbledon trilde van opwinding en verbazing. De nummer 144 van de wereld toonde in vier 
sets (7-6, 5-7, 7-6, 6-3) geen enkel ontzag voor de nummer 1. Het was alweer 22 jaar geleden dat de Rus Andrej 
Olhovski (193ste op de ATP-ranking) de toenmalige nummer 1 Jim Courier op Wimbledon verraste. Maar de stunt 
van Kyrgios is geen incident, het markeert de doorbraak van een superster. 

Kyrgios heeft alles om een nieuw tijdperk in de tennissport aan te kondigen. Met zijn lengte (1,93 meter) benadrukt 
hij de opmars van de 'reuzen' op de tennisbaan. Kyrgios timmerde niet alleen 37 aces langs de zichtbaar 
gefrustreerde Nadal, hij noteerde halverwege de tweede set 33 punten uit 33 eerste opslagen. Kyrgios maakte 83 
procent van de punten op zijn eerste service, een solide basis om Nadal te pijnigen. 

Toch versla je Nadal niet alleen met een beestachtige service. De negenvoudig kampioen op Roland Garros trof in 
de vierde ronde op Wimbledon een tiener zonder angst. Vanaf het eerste punt speelde Kyrgios met de flair en de 
vrijheid van een debutant die niets had te verliezen. Zonder Hawkeye, dat hem te hulp was geschoten op een 
matchpoint tegen Gasquet, was Kyrgios anoniem gebleven op Wimbledon. 

Evenals bij die overlevingstocht werd Kyrgios ook dinsdagavond tegen Nadal beloond voor zijn moed. Met een 
Australische vader van Griekse afkomst en een Maleisische moeder verenigt de lange baseliner drie culturen in 
zich. Zo tennist hij ook, met de perfecte combinatie van power, finesse en variatie. 

Opslag, boem, ace, soms drie keer in een game; Nadal werd gek van dat servicegeweld. Maar Kyrgios durfde de 
op Wimbledon als tweede geplaatste Spanjaard ook uit te dagen op zijn favoriete terrein. Een potje beuken vanaf 
de baseline? Kyrgios suisde onbevreesd met Nadal over de achtbaan. Hij moest soms passen na de befaamde 
'forehandkrul' van Nadal, maar zette hem geregeld vast met verwoestende, cross geslagen backhands. 

Kyrgios is meer dan de zoveelste powerhitter. De voormalige nummer 1 bij de junioren heeft ook 'softe' handen, 
waarmee hij gluiperige topspinballen van zijn racket liet vertrekken. Zo hield Kyrgios Nadal aan een touwtje, ook 
nadat hij de tweede set ongelukkig had verloren. Met stalen zenuwen worstelde de Australiër zich op 6-5 in de 
derde set door zijn opslagbeurt. Setpoint voor Nadal? Servicewinner, ace en Kyrgios pakte opnieuw de tiebreak. 

Kyrgios genoot van elke seconde, huppelde over de baan na een briljante backhand en vermaakte het publiek met 
een verbluffende 'tweener': achteloos sloeg hij de bal tussen zijn benen door en won het punt. Het was alsof Nadal 
in de spiegel van zijn eigen jeugd keek. Hij sprak bijna filosofisch over Kyrgios als het spelende kind dat geen 
grenzen kent. 'Dan sla je een tweede service met 200 kilometer per uur, omdat je nog alles te winnen hebt. Het 
wordt anders wanneer mensen over zijn schouder gaan meekijken.' 

De moeder van Kyrgios had de druk bij haar zoon willen weghalen met de opmerking dat Nadal vermoedelijk te 
goed zou zijn. 'Toen ik dat hoorde, was ik even boos', zei Kyrgios. En met een brede glimlach: 'Ik stuur haar wel 
even een sms hoe het is afgelopen. Dit is de grootste overwinning uit mijn carrière, ik zal deze partij nooit vergeten.' 

De 28-jarige Nadal herkende de euforie bij Kyrgios maar al te goed. Hij kwam op 19-jarige leeftijd met zijn eerste 
Roland Garrostitel naar Wimbledon. De jeugd breekt steeds later door, tieners zijn schaars geworden in de top-100. 
Tennis is nu zo fysiek dat spelers op latere leeftijd doorbreken. De opmars van Kyrgios deed BBC-commentator 
John McEnroe denken aan de welhaast brutale machtsgreep van de 17-jarige Boris Becker in 1985. 

Gras is de 'equalizer' in het tennis, de neutraliserende baansoort waarop een punt het verschil kan maken tussen 
eeuwige roem of een onvoltooid meesterwerk. Nadal ontkende dat zijn kwetsbare knieën hadden geprotesteerd, al 
bewoog hij moeizaam in de vierde set. Kyrgios besefte niet eens dat hij op 5-4 de game van zijn leven moest 
spelen om Nadal wederom vroegtijdig uit Wimbledon te verwijderen. 

Kyrgios deed het in een roes en in stijl met ace 37. Hij vierde zijn zege met de coole moves van een jongen die de 
wereld gaat veroveren. Kyrgios zet zijn droomreis vandaag voort in de kwartfinales tegen Milos Raonic. 'Mij rest 
slechts het strand van Mallorca', zei Nadal. En de weemoedig stemmende gedachte dat hij de onbevangenheid van 
de jeugd allang heeft verloren. 
Kyrgios timmerde 37 aces langs Nadal. Zijn stunt is geen incident 
 
Graphic

 
De Australiër Nick Kyrgios tijdens de partij van zijn leven. Hij versloeg dinsdag Nadal.
Getty Images
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Tennis (95%); Tournaments (82%) 
 

Load-Date: July 1, 2014

 
End of Document





Spanning rond illegalenbolwerk in Berlijn
de Volkskrant
3 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 899 words
Byline: VAN ONZE CORRESPONDENT ROLF BOS
Body


Reportage Kreuzberg Oproerpolitie omsingelt bezette school 
Uitgeprocedeerde 'Lampe-dusa-vluchtelingen' willen school pas verlaten als ze een verblijfsvergunning krijgen. 
Linkse activisten steunen hen. 
'Geen mens is illegaal', 'Refugees welcome', en 'Staat und Nazis, Hand in Hand'. De leuzen op de muren rond de 
Ohlauer Strasse liegen er niet om. Voor de politie-afzettingen zitten bont geklede Duitsers op de straat, 
nieuwsgierig gadegeslagen door in gevechtstenue gehulde politiemensen. Honden schooieren rond de overvolle 
afvalbakken. 

In een deel van de dwarse wijk Kreuzberg, in het hart van Berlijn, houden enige tientallen vluchtelingen uit 
voornamelijk Noord-Afrika samen met hun Duitse sympathisanten de leegstaande Gerhart-Hauptmann-school 
bezet. Ze willen alleen vertrekken als ze een verblijfsvergunning krijgen. 

De vluchtelingen huizen al sinds eind 2012 in de school. Eerst waren het tweehonderd 'Lampedusa-
vluchtelingen', die na een mars door gans Duitsland neerstreken op de nabijgelegen Oranienplatz. Daar verbleven 
sommige van hen, vooral Eritreeërs en Soedanezen, vele maanden in een tentenkamp. Later trokken ze naar de 
leegstaande school. Ook voegden zich veertig Roma bij hen. 

Begin dit jaar leefden er vijfhonderd mensen, onder vaak erbarmelijke omstandigheden. Soms kwam het tot 
geweld, zoals die keer toen een Marokkaan door een andere bewoner werd neergestoken. Eind juni trok een groot 
deel van de bewoners weg, na onderhandelingen met de autoriteiten die hen betere huisvesting elders beloofden. 

Veertig diehards, de meesten van hen zijn al uitgeprocedeerd, weigerden te vertrekken. Ze kamperen samen met 
een aantal lokale 'anarchisten' sinds 24 juni op het dak van de school, die door de politie van de buitenwereld is 
afgesloten. Ze dreigen van het dak te springen als de politie zich naar binnen dringt. Ook zouden ze 
molotovcocktails achter de hand houden. 

Sinds een week leven de bewoners van het gebied rond de Ohlauer Strasse nu in 'Aufnamezustand'. De politie 
heeft de gehele wijk afgegrendeld, wachtend op het moment dat ze het gebouw gaan ontruimen. De lokale 
middenstand, zoals de eigenaar van de Nachtigall Imbiss, klaagt over de verminderde omzet. 'Mijn klanten kunnen 
hier niet langer komen. Nu verkoop ik slechts af en toe een kop koffie aan een politieman.' 

Buiten de afzettingen zitten woensdag tientallen sympathisanten van de vluchtelingen op de grond. De sfeer is 
ontspannen. In tegenstelling tot de avond eerder, toen een ontruiming in de lucht hing en er zich meer dan duizend 
demonstranten verzamelden. Toen werd er tussen politie en een harde kern gevochten. Er werden stenen gegooid, 
de politie spoot met pepperspray, er waren aanhoudingen. 

Woensdag lijkt de rust weergekeerd. In het zwart gehulde sympathisanten knabbelen aan een wortel en lurken aan 
flesjes Club-Mate. Verderop staat een heuse massagetafel, de eigenaar kneedt alleen 'echte revolutionairen'. 

'De vluchtelingen hebben recht op een verblijfsvergunning. Ze komen uit landen met dictatoriale heersers. Ze 
hebben geen leven daar. Wij moeten ze een fatsoenlijk bestaan bieden', zegt een van de demonstranten. 'Ik zal er 
hard ingaan als de politie tot ontruiming overgaat.' 

Verderop roept een Afrikaanse vluchteling, die al elders onderdak heeft gevonden, dat 'het' allemaal is begonnen 
toen de Europeanen zijn voorouders als slaven gingen verhandelen. 

Duitsland heeft in vergelijking met andere Europese landen een coulant vluchtelingenbeleid, zeker waar het 
politieke vluchtelingen betreft. Deze week maakte de regering bekend dat het de komende maanden nog eens 25 
duizend Syrische vluchtelingen wil opnemen. Ook bondspresident Joachim Gauck brak al meermalen een lans 
voor opname van vluchtelingen uit landen als Afghanistan en Syrië. 

Die berichten plús de economische welvaart van Duitsland werken als een sterke magneet op de minder bedeelden 
van deze wereld. Het aantal vluchtelingen - politiek of economisch - dat Duitsland binnenkomt, is recentelijk sterk 
toegenomen. De eerste vijf maanden van dit jaar waren het 60 procent meer mensen dan in 2013. De Duitse 
regering verwacht over heel 2014 ongeveer 200 duizend nieuwe vluchtelingen te moeten herbergen. 

Dat veel vluchtelingen juist neerstrijken in de wijk Friedrichshain-Kreuzberg is geen toeval. Veel bewoners van 
deze traditioneel linkse, anarchistische wijk ontvangen vluchtelingen met open armen. 

Het bestuur van het exotische stadsdeel wordt gevormd door leden van SPD, Die Linke en de Groenen. 
Burgemeester is Monika Hermann (Groenen). Binnen het progressieve stadsbestuur is volgens lokale media 
sprake van strijd over de te volgen tactiek rond de Gerhart-Hauptmann-school. 

De wethouder van Die Linke is tegen ontruimen, de bestuurders van de Groenen zijn gespleten. De 
verantwoordelijke wethouder Hans Panhoff (Groenen) tekende al een ontruimingsbevel, dat door de politie echter 
niet werd erkend. De handtekening van burgemeester Hermann ontbrak. 

En dus is er woensdag in en rond de Ohlauer Strasse sprake van een patstelling. Op het dak van de school klinkt 
harde muziek: Knockin' on Heaven's Door, in de versie van Guns N' Roses. In het gebouw zelf poogt Bondsdaglid 
en prominent wijkbewoner Hans-Christian Ströbele (Groenen) te bemiddelen. Zonder direct resultaat. 

Wanneer wordt er geruimd? 

'Het zal geen dagen meer duren', voorspelt een politieman. 
De wijk is afgegrendeld, er geldt een uitzonderingstoestand 
 
Graphic

 
Een linkse activist probeert een anti-islamtekst aan het zicht te onttrekken in de buurt van de school met 
migranten. De oproerpolitie (links) wacht op een sein tot ontruiming.  
Foto Daniel Rosenthal / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: July 2, 2014

 
End of Document





Nederland ondermijnt EU-afspraak over asiel
de Volkskrant
3 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 28
Length: 514 words
Byline: PIETER SMIT
Body


Van 'onze' asielzoekers (opvang Havenstraat, Vluchtgarage, Vluchtmarkt) horen we dat inmiddels tientallen 
kennissen van hen (allen in Nederland uitgeprocedeerde asielzoekers) zijn vertrokken naar Duitsland. Enkelen van 
hen ken ik persoonlijk. Het totaal aantal loopt nu al in de honderden. Het gaat vooral over Somaliërs, en in iets 
mindere mate om mensen uit andere Afrikaanse landen. Hoe komt dit? 

In Duitsland heeft onlangs een rechter in hoger beroep het terugsturen van een uit Nederland afkomstige 
Somalische asielzoeker tegengehouden, omdat Nederland hem mogelijk wil uitzetten naar een land dat Duitsland 
daarvoor te onveilig acht (Somalië). Daarna kregen tientallen andere Nederlandse Somaliërs er vrij makkelijk een 
tijdelijke status. Ook enkele uit Nederland afkomstige Soedanezen hebben (zonder tussenkomst van de rechter) zo 
een tijdelijke verblijfsstatus in Duitsland gekregen. Immers, Duitsland vindt de informatie over het martelen door 
Sudan van teruggekeerde asielzoekers (afkomstig van Amnesty, Human Rights Watch en Unhcr) wél 
geloofwaardig. 

Duitsland erkent het bestaan van die derde categorie (asielzoekers die hun individuele zaak niet bewezen krijgen, 
maar die je met goed fatsoen niet kunt uitzetten) en Duitsland staat velen van hen toe, om na een jaar wachttijd te 
gaan werken. Als ze geen werk vinden krijgen ze een uitkering van 230 Euro, verder niets. 

Daarmee voldoet Duitsland op een goedkope manier (veel goedkoper dan het Nederlandse opsluiten) aan de 
minimale Europese eisen, klaarblijkelijk zonder dat dat grote groepen nieuwe asielzoekers of arbeidsmigranten uit 
Afrika aantrekt. 

De asielstroom van hier naar Duitsland brengt het voortbestaan van het huidige Europese asielbeleid in gevaar. 
Immers, Duitsland kan niet aan zijn verplichting, om terug te sturen naar Nederland voldoen, omdat ze naar hun 
mening (via het Nederlandse uitzetbeleid) de asielzoeker mogelijk in een onmenselijke situatie brengen. Mogelijk 
hebben binnenkort alle door Nederland afgewezen Zuid-Somalische en Sudanese asielzoekers in Duitsland recht 
op bescherming tegen het Nederlandse uitzetbeleid. Meer landen zullen volgen, zodra Nederland weer een 
oorlogsland veilig verklaart. Dat gaat straks over tienduizenden mensen. Duitsland stelde dan ook boze vragen aan 
onze staatssecretaris. 

Het Dublin-akkoord (over het niet doorsturen van asielzoekers naar buurlanden) is alleen uitvoerbaar, als alle 
Europese landen ongeveer even streng zijn. Net zoals de euro alleen lukt, als alle landen financieel ongeveer even 
streng zijn voor zichzelf. Als Nederland het Dublin-akkoord structureel onuitvoerbaar maakt, zijn andere landen er 
ook niet meer aan gehouden. En dan kan Zuid-Europa haar asielzoekers een treinkaartje naar bijvoorbeeld 
Amsterdam cadeau doen. 

De oplossing is het snel naar elkaar toe doen groeien van het Nederlandse en Duitse asielbeleid. Inclusief het 
landenbeleid en een tijdelijke werkvergunningen voor onuitzetbaren. 
Pieter Smit 
is vrijwilliger bij Wij Zijn Hier (de groep uitgeprocedeerde Amsterdamse asielzoekers in de Vluchthaven en diverse 
vluchtpanden). 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Immigration Law (65%); Property + Housing Regulation + Policy (63%) 
 

Load-Date: July 2, 2014

 
End of Document





eastern boys
de Volkskrant
3 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 7
Length: 452 words
Body


Eastern Boys laat de kijker het probleem van verschillende kanten bekijken en blijft prikkelen. 
drama **** 

Regie: Robin Campillo 

Met Olivier Rabourdin, Kirill Emelyanov, Daniil Vorobjev 

In 7 zalen 

Hij heet Marek, zegt hij. Later zal blijken dat zijn echte naam Rouslan is. Daniel ontmoet hem op Gare du Nord in 
Parijs, waar hij rondhangt met een groep lotgenoten: jonge illegalen van Oost-Europese komaf. Ze houden zich 
bezig met diefstal, prostitutie en wie weet wat nog meer. 

In het eerste deel van het in vier hoofdstukken verdeelde Eastern Boys houdt regisseur Robin Campillo hun 
bewegingen nauwlettend in de gaten, alsof hij een bewakingscamera bedient. 

Daniel, een bedachtzame man van begin vijftig, maakt een weloverwogen fout. Hij geeft Rouslan zijn huisadres. 'Ik 
doe alles', had Rouslan tegen hem gezegd, maar een plek om dat te doen wist hij niet. Ze spreken af dat hij de 
volgende dag bij Daniel langskomt. 

Dat kan natuurlijk niet goed gaan. Het tweede hoofdstuk van Eastern Boys is het verslag van een invasie die 
fantastisch uit de hand loopt. Rouslans vrienden vallen Daniels keurige appartement binnen. Terwijl de muziek 
aangaat en ze hem overhalen met hen te dansen en te drinken, wordt zijn huis vakkundig leeggeroofd. 

Campillo, bekend als scenarist en editor van de veelbekroonde films van Laurent Cantet (L'emploi du temps, Entre 
les murs), geeft de kijker tijd om na te denken over wat hij ziet. Is het Daniels arrogantie die wordt afgestraft of zijn 
naïviteit? Waarom schikt hij zich zo snel in zijn lot? Hoe bedreigend is de groep vreemdelingen? 

Later in de film kantelt het perspectief. Daniel is dan definitief gevallen voor de charmes van Rouslan. Wat begint 
als een zakelijke verhouding - Daniel betaalt hem voor seks - ontwikkelt zich gaandeweg tot een volwaardige 
relatie. Hoofdstuk drie van Eastern Boys is een onvervalst liefdesdrama, deel vier lijkt bijna een actiefilm. 

Hoe verschillend de hoofdstukken ook zijn, Campillo's tweede speelfilm hangt niet als los zand aan elkaar. De 
delen vormen een logisch geheel. Het is alsof de regisseur een probleem van verschillende kanten bekijkt en 
steeds iets dichter bij de oplossing komt. 

Ondertussen prikkelt hij met vragen over liefde en (betaalde) seks, xenofobie en criminaliteit, vrijheid en 
uitzichtloosheid. Simpele antwoorden geeft hij niet. Elke scène brengt nieuwe informatie, die eerdere oordelen laat 
wankelen. 

Campillo bewijst dat een spannende thriller niet eenduidig hoeft te zijn. Juist doordat hij twijfel en onzekerheid 
toelaat, blijft Eastern Boys fascineren en verrassen tot het eind. Dat is een indrukwekkende prestatie; weinig 
filmmakers weten zo beheerst en trefzeker een complex verhaal te vertellen. 

Pauline Kleijer 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (94%) 
 

Industry: Entertainment + Arts (87%); Movie Industry (82%) 
 

Load-Date: July 2, 2014

 
End of Document





Ons onderwijs smoort ambitie
de Volkskrant
3 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 28
Length: 825 words
Byline: FERRY HAAN
Body


Onderwijs 
Zowel leraren als leerlingen ontbreekt het in Nederland aan ambitie. Hebben we privaat gefinancierde scholen 
nodig om de ambitie op te krikken? 
Het meest deprimerende onderzoek dit schooljaar kwam van de hand van de Onderwijsinspectie. 'Nederlandse 
leerling minst gemotiveerde leerling', was de strekking van een rapport in april. Fijne boodschap. Nederlandse 
leerlingen gaan wel met plezier naar school, maar die nuance helpt nauwelijks. 

Het irritante van dit rapport is dat ik, ondanks allerlei problemen met het onderzoek, niet anders kan dan de 
conclusie onderschrijven. Ik zie ook dagelijks in de schoolbanken dat de motivatie van Nederlandse leerlingen niet 
overhoudt. Dit terwijl ik ervan overtuigd ben dat in weinig landen meer wordt gedaan om het de leerling naar de zin 
te maken. Nergens worden zo veel activerende werkvormen ingezet als in ons land, met misschien wel een nog 
grotere demotivatie als gevolg. 

Wanneer wij accepteren dat Nederlandse leerlingen gedemotiveerd zijn, dan is de logische vervolgvraag hoe dit 
dan komt. De oorzaak kan liggen bij de leerlingen, bij de docenten, of bij hoe wij het onderwijs hebben 
georganiseerd. Het antwoord is natuurlijk dat het overal misgaat. 

Om te beginnen zijn veel leerlingen een probleem. Je mag het niet zeggen, want in het onderwijs ligt het nooit aan 
de leerling, maar de inzet van de Nederlandse leerlingen steekt mager af bij die in het buitenland. Ik was dit jaar 
een dag op Princeton, één van de beste universiteiten van de wereld. Een Nederlandse student, een ex-leerling 
van mijn school, vertelde dat er nauwelijks Nederlanders door de selectie komen, omdat ze te mager presteren op 
de middelbare school. 

Nederlanders leggen het op Princeton niet af tegen getalenteerdere, maar tegen ambitieuzere leeftijdgenoten uit 
andere landen die betere cijfers kunnen tonen als bewijs. De beroemde zesjescultuur speelt de Nederlandse 
leerling parten. 

Er zijn de afgelopen jaren veel onderwijsreizen geweest naar Finland. Ik hoor steeds hetzelfde verhaal van Finland-
gangers. De scholen zijn daar niet anders. De docenten zijn daar niet anders. De lesstof is daar niet anders. Alleen 
de leerling, ja, die is wel anders, want veel serieuzer. 

In de Nederlandse gelijkheidscultuur is het voor een leerling moeilijk om ambitieus te zijn. De leerlingen die het wel 
zijn, zijn dat eerder ondanks, dan dankzij het Nederlandse onderwijs. Onderschat hierin de rol van ouders niet. 
Opvallend is dat de ouders van veel migrantenkinderen vaak veel ambitieuzer zijn dan autochtone ouders. In 
andere culturen wordt onderwijs soms meer gewaardeerd dan in Nederland. Ik was niet blij met de moeder uit het 
Midden-Oosten, die de hond van haar zoon het huis uitzette omdat haar kind niet wilde presteren op school, maar 
ze maakte wel duidelijk dat onderwijs belangrijk is. 

Nederlandse docenten, de tweede categorie, stralen ook zelden ambitie uit. Hoogleraar Edith Hooge hekelde 
onlangs het feit dat het basisonderwijs alleen nog maar parttime werkende juffen kent. Deze hebben hun prioriteiten 
elders - want thuis - liggen. In het voortgezet onderwijs stijgt het aantal parttime werkende docenten ook al jaren. 
Met alle gevolgen van dien voor de ambitie. 

In het veel geroemde Finland kiezen ambitieuze studenten wel voor het docentenbestaan. Slechts een klein 
percentage van hen wordt toegelaten tot de docentenopleidingen. Misschien is niet het niveau, maar de ambitie, 
het grootste verschil tussen Finse en Nederlandse docenten. 

Wanneer leerling en docent niet automatisch ambitieus zijn, dan moeten we misschien eens kijken naar de 
inrichting van ons onderwijs. Het Nederlandse publieke onderwijs is ongelooflijk succesvol in het goedkoop 
opleiden van de gemiddelde Nederlandse leerling/student. Maar misschien is dat niet goed genoeg meer. 

In veel buitenlanden zijn de meest ambitieuze scholen niet publiek, maar privaat gefinancierd. Niet de overheid, 
maar de ouders leggen enorme bedragen neer voor de opleiding van hun kinderen. De ouders houden de scholen 
scherp bij het leveren van prestaties voor hun kinderen. In het buitenland ontmoet ik verbazing over het feit dat het 
Nederlandse onderwijs bijna geheel publiek is gefinancierd. 

Nu het sociaal leenstelsel op de wagen is, lijkt mij experimenteren met ambitieuze private scholen en universiteiten 
ook de moeite waard. Natuurlijk komt de discussie over elitescholen dan meteen los. Maar deze private scholen en 
universiteiten kunnen alleen maar blijven bestaan wanneer ze het aller-, allerbeste onderwijs leveren dat mogelijk 
is. De kwaliteit van de Nederlandse publiek gefinancierde scholen zou hierdoor niet achteruit moeten gaan. Sterker, 
ze zou kunnen verbeteren onder invloed van concurrentie. Ik ben heel benieuwd of Nederlandse leerlingen nog 
steeds deprimerend ongemotiveerd zijn wanneer ze het aller-, allerbest denkbare onderwijs krijgen. 
Leerling is vaak niet gemotiveerd en niet ambitieus, de kinderen van immigranten uitgezonderd 
 
Graphic

 
FERRY HAAN is docent economie.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Teaching + Teachers (94%); Primary + Secondary Education (82%); Educational Institution Employees 
(69%); Education Systems + Institutions (67%) 
 

Industry: Educational Services (88%) 
 

Load-Date: July 2, 2014

 
End of Document





Voetbal verenigt Belgen, eventjes
de Volkskrant
3 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 15
Length: 924 words
Byline: VAN ONZE CORRESPONDENTE LEEN VERVAEKE
Body


Reportage Succes Rode Duivels 
Ook al die Vlamingen die op Bart De Wever stemden eind mei, wapperen nu met de Belgische driekleur. 'Ik steun 
een voetbalploeg, die vlag betekent niet dat ik voor het vaderland ben.' 
'Als België splitst? Ja, dan hebben we wel een probleem.' Daarnet was Paul (50) er nog van overtuigd dat voetbal 
en politiek niets met elkaar te maken hadden, en dat het volkomen logisch was dat hij enerzijds op de N-VA had 
gestemd en anderzijds zijn huis, fiets en auto vol Belgische vlaggen hing. 'Spijtig dat ik geen zwarte bloemen vond, 
dan had ik de driekleur in mijn bloembakken geplant.' 

Maar de N-VA, die de verkiezingen van 25 mei met 20,3 procent won, streeft in haar programma toch nog steeds 
naar de onafhankelijkheid van Vlaanderen? Wat betekent dat dan voor de Rode Duivels? 'Dan houden we maar de 
helft van onze ploeg over', erkent Paul, buschauffeur en hevig voetbalfan. 'Daar gaan we niet ver mee raken. Tja, 
jammer dan.' 

Een dikke maand geleden koos Vlaanderen overtuigend voor de Vlaams-nationalisten, nu gaat het massaal uit de 
bol voor de Rode Duivels, die zich dinsdag voor de kwartfinale plaatsten. Zelfs in het Antwerpse Zandhoven, waar 
de N-VA met 49,5 procent het hoogst van heel Vlaanderen scoorde, hangt de driekleur uit. Niet zo uitbundig als de 
oranje vlaggen in Nederland, maar toch. 

Café Cooldown, waar buiten een groot scherm staat opgesteld, hangt vol tricolore vlaggen, sjaals en Hawaii-
kransen. In de etalage van opticien Struyf liggen brillendozen in de drie nationale kleuren. De inwoners die we 
spreken, klinken on-Belgisch zelfverzekerd: ze zullen het Argentinië van Lionel Messi zaterdag wel even een lesje 
leren, spannend wordt het pas in de halve finale tegen Nederland. 

De Nieuw-Vlaamse Alliantie, zoals de N-VA voluit heet, worstelt met die nationale voetbalkoorts. De 
communicatieafdeling heeft haar bestuurders opgedragen zich op de vlakte te houden over de Rode Duivels. Een 
uitspraak als die van Vlaams parlementsvoorzitter Jan Peumans, die 'die belgitude maar belachelijk' vond, zou de 
reeds moeilijke regeringsvorming nog extra kunnen compliceren. 

De N-VA-kiezers zelf lijken geen tegenstrijdigheid te zien. Paul en zijn vrouw Kim hebben een kast vol tricolore 
gadgets. Hun buren Tim en Wendy hebben, ondanks hun partijvoorkeur, een driekleur aan de voorgevel hangen. 
En de 74-jarige Leo, eigenaar van een bouwbedrijf en overtuigd N-VA'er, heeft op de top van zijn bouwkranen een 
Belgische vlag geplant. 

De Zandhovense N-VA-en-Rode Duivels-supporters zijn, zo zeggen ze, niet voor de splitsing van België, maar voor 
verandering in de lamlendige Belgische politiek. Ze stemden voor de N-VA omdat ze tegen files, hoge belastingen 
of uitkeringsfraude zijn, niet tegen België. Dat de partij van Bart De Wever in zijn programma nog steeds naar een 
Vlaamse republiek streeft, ach, dat krijgt hij er toch nooit door. 

En bovendien, zeggen ze, zijn voetbal en politiek twee gescheiden werelden. 'Met mijn vlag steun ik een 
voetbalploeg', zegt Tim (30), een werkloze grondbewerker. 'We hebben een schitterende ploeg, met allemaal 
wereldvedettes. In Brazilië of Argentinië hebben ze één of twee topspelers, maar wij hebben er 23. Die vlag 
betekent niet dat ik ineens voor het vaderland ben.' 

Maar toch, die voetbalploeg staat ook symbool voor een hecht en verenigd België, met zijn perfect tweetalige 
bondscoach en zijn spelers van diverse afkomst. Dat komt nou niet meteen overeen met het België van de N-VA. 

Vooraf voorspelden politieke analisten ook dat de voetbalkoorts de Vlaams-nationalisten stemmen zou kosten. 
Maar de voetbalkoorts kwam pas ná de verkiezingen op gang. 

'Als er nu verkiezingen zouden zijn, zou de N-VA minder stemmen halen', zegt Ann (49), uitbaatster van opticien 
Struyf en nadrukkelijk geen aanhanger van de N-VA. 'Er is nu een enorme samenhorigheid, een verbroedering van 
de mensen. Iedereen zit samen voor de tv, iedereen viert samen, Vlamingen en Walen zwaaien met dezelfde vlag.' 

De N-VA-steunende supporters gaan niet akkoord. Achter hun tricolore vlag blijft hun politieke overtuiging overeind. 
'Ik ga mijn mening niet veranderen omdat de Rode Duivels winnen', bezweert Tim. En buurman Paul klinkt nog 
stelliger: 'Zodra de Belgen uit het WK liggen, gaan die vlaggen naar beneden.' 
Meestervoorspeller: Oranje verliest in finale 
Gaat Oranje voor de tweede keer op rij de WK-beker op het nippertje mislopen? Nederland komt in de finale 
tegenover gastland Brazilië te staan, en wordt met 2-1 verslagen, als we de analisten van Goldman Sachs mogen 
geloven. 
De Amerikaanse zakenbank publiceerde voor aanvang van het WK een rapport met voorspellingen. Na afloop van 
de voorrondes kwam de bank met een update. En een succesvolle. De bankiers voorspelden elke winnaar in de 
achtse finales correct. 
Dat is goed nieuws voor Nederland. De analisten gingen er eerder nog van uit dat Oranje in de achtste finale tegen 
Brazilië zou komen te sneuvelen, maar nu Nederland bovenaan de poule staat en geen enkele wedstrijd heeft 
verloren, liggen de kaarten anders. Nederland wordt op basis van de voorronden (de wedstrijd tegen Mexico dus 
niet meegerekend) een finaleplek toegedicht. 
Toch zal Brazilië volgens de analisten als kampioen uit de bus komen. Het land profiteert flink van het 
thuisvoordeel, denken zij. De kans dat Nederland de trofee mee naar huis neemt, is na de voorrondes gestegen 
van 5,6 procent naar 17,7 procent. Voor Brazilië ligt de kans op winst van de finale op 42,6 procent. 
Argentinië en Duitsland zijn in de voorspelling de andere twee halve finalisten. 
 
Graphic

 
Paul en Kim stemden op de nationalistische N-VA, nu wappert de Belgische vlag van hun huis voor het WK. Ze 
spelen met dochter Noor en buurmeisje Larissa.
Foto Sanne De Wilde
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Capital Gains Tax (94%); Sports + Recreation (88%); Sports + Recreation Events (81%); Soccer (67%); 
Tournaments (61%) 
 

Load-Date: July 2, 2014

 
End of Document





Meer zorgmijders door eigen risico
de Volkskrant
3 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 6
Length: 804 words
Byline: MIEKE VAN DIXHOORN
Body


Huisartsen merken gevolgen van hogere eigen bijdrage 
Een stijgend aantal patiënten volgt om financiële redenen het advies van hun huisarts niet op. Dat stelt de 
Landelijke Huisartsen Vereniging (LHV) op basis van een jaarlijkse peiling onder hun leden. Een nieuw dieptepunt 
volgens de vereniging is dat 43 procent van de patiënten zelfs verwijzingen naar het ziekenhuis in de wind slaat. 
De opkomst van 'zorgmijden' lijkt samen te vallen met de verhoging van het eigen risico. In 2013 ging dat naar 350 
euro, voor 2015 staat een verhoging naar 405 euro gepland. 

Steven van Eijk, voorzitter van LHV, is bezorgd: 'Vorig jaar ging het nog vooral om mensen die niet naar de 
fysiotherapeut gaan. Nu worden bijvoorbeeld geen röntgenfoto's meer gemaakt of labonderzoek gedaan. Sommige 
patiënten laten geen soa-test doen, of halen bepaalde medicatie niet op. We kennen gevallen van mensen die 
geen maagzuurremmers nemen bij bepaalde medicijnen, terwijl de dokter dit wel voorschrijft. Zij krijgen dan last 
van maagbloedingen. Uiteindelijk zijn er zwaardere ingrepen nodig, in de tweedelijnszorg.' 

Bijna duizend van de ruim achtduizend huisartsen die werden benaderd, vulden de vragenlijst in over zorgmijding. 
72 procent van hen heeft meer dan één keer per week te maken met patiënten die hun advies niet opvolgen omdat 
zij het niet kunnen betalen, in 2013 was dat nog 62 procent. Groepen waar dit het meest voorkomt, zijn 
alleenstaanden tussen de 30 en 65 jaar en jongeren. Autochtonen mijden vaker zorg dan allochtonen. 

Vier van de vijf huisartsen zeggen waar mogelijk op zoek te gaan naar alternatieven. Bijvoorbeeld door het 
inplannen van een extra afspraak of het voorschrijven van goedkopere medicijnen. 

Van Eijk is niet tegen het eigen risico, maar roept de minister op om verder onderzoek te doen naar zorgmijden. 
'We signaleren een probleem. Dat moet goed worden uitgezocht, voor het eigen risico nog verder stijgt. Ander houd 
ik mijn hart vast.' 

Volgens professor Wynand van de Ven, hoogleraar socialeziektekostenverzekering aan de Erasmus Universiteit 
Rotterdam, is er geen reden voor paniek: 'Het eigen risico is bedoeld als kostenverschuiving, om mensen die zorg 
gebruiken iets meer te laten betalen dan mensen die niet gebruiken. En het is een aansporing voor mensen om 
kritisch te gaan kijken of ze zorg wel nodig hebben. Het zou kunnen dat dit precies is wat er nu gebeurt. Mensen 
besluiten om toch maar niet naar die dure specialist te gaan. Ik kan mij niet voorstellen dat als een huisarts zegt dat 
iets echt ernstig is en dat je naar het ziekenhuis moet, je dat niet doet vanwege het eigen risico.' 

Van de Ven benadrukt dat er geen bewijs is dat een hoog eigen risico gezondheidsschade veroorzaakt. Als dat wel 
zo is, moet er absoluut naar gekeken worden, zegt hij. 

Minister Schippers van Volksgezondheid stuurde woensdag een brief naar de Tweede Kamer, waarin zij aangeeft 
onderzoek te gaan doen naar het beroep op de tweedelijnszorg na verhoging van het eigen risico. 
WISSELEN VAN HUISARTS BLIJKT LASTIG 
Wisselen van huisarts binnen de eigen regio kan niet zomaar. Maar eenderde van de mensen die willen 
overstappen, lukt het. Dit blijkt uit een meldactie van de Nederlandse Patiënten Consumenten Federatie (NPCF). 
Artsen vragen om toestemming van de vorige huisarts, nemen per definitie geen patiënten van elkaar over of 
hebben alleen plaats voor mensen die zijn verhuisd. Dat is tegen de regels. Wilna Wind, directeur van de NPCH: 
'Dit is een hardnekkig probleem.' 
Ongeveer 11 duizend patiënten vulden een vragenlijst in over de huisarts en de praktijk. 10 procent van hen wil 
overstappen, en ongeveer de helft heeft daar moeite mee. Redenen om over te willen stappen zijn vooral gebrek 
aan vertrouwen (35 procent) en ontevredenheid over de huidige arts (50 procent). 
Zorgverzekeraar VGZ ontvangt ook geregeld telefoontjes van klanten die problemen hebben met overstappen. In 
principe mag de huisarts patiënten alleen weigeren als zij meer dan 15 minuten van de praktijk vandaan wonen, als 
de praktijk vol zit, of als zij met de patiënt een fundamenteel verschil van mening hebben over de zorg, bijvoorbeeld 
bij euthanasie. Een patiënt zegt: 'De huisartsen in de gemeente bepalen samen of iemand mag veranderen en zo ja 
naar welke huisarts.' 
Steven van Eijk, voorzitter van de Landelijke Vereniging Huisartsen, zegt: 'Dit soort signalen zijn niet goed, 
dergelijke afspraken maken mag niet. Wij hebben over het overstappen duidelijke regels, maar we zijn geen 
toezichthouder. Dat zou de Inspectie van de Gezondheidszorg moeten doen.' Extra controle zou volgens Wind, van 
de patiëntenfederatie, niet nodig moeten zijn: 'De oplossing is gewoon dat artsen zich aan de regels houden. Punt.' 
Patiënten laten geen soa-test doen, of halen medicatie niet op (Steven van Eijk, voorzitter Landelijke Huisartsen 
Vereniging) 
 
Graphic

 
Foto ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Health Care Professionals (94%); Health Care Regulation + Policy (61%) 
 

Industry: Pharmaceuticals Agents + Products (71%) 
 

Load-Date: July 2, 2014

 
End of Document





Bijna Anne
de Volkskrant
3 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1161 words
Byline: DOOR ROB GOLLIN FOTO'S RAYMOND RUTTING
Body


Reportage Oorlogsgeheimen Film 
De makers van Oorlogsgeheimen zijn ervan overtuigd dat de Tweede Wereldoorlog voor de jeugd een 
aansprekend onderwerp is. Is dat ook zo? We probeerden het zelf uit. 
Als het licht van het bioscoopzaaltje in het kantoor van distributeur Dutch FilmWorks weer aangaat, loopt Angela 
Brons naar voren om te vertellen dat er zometeen hiernaast nog wat te drinken is. Maar de kinderen uit groep 8 van 
de protestants-christelijke school De Regenboog in Zeewolde hebben snel in de gaten dat achter die logistieke 
mededeling ook nog een emotie sluimert. 

'Juf! Heeft u gehuild? Echt?!' 

Op het doek is zojuist de aftiteling van Oorlogsgeheimen voorbij getrokken, de film naar het gelijknamige 
kinderboek uit 2007 van Jacques Vriens. Twee onafscheidelijke vrienden, Tuur en Lambert van 12, worden tijdens 
de bezetting in de Tweede Wereldoorlog uit elkaar gedreven. Dilemma's dringen hun Limburgse dorpje binnen: een 
gezin kiest voor het verzet, de andere familie sympathiseert met de Duitsers en vader en zoon sluiten zich aan bij 
de NSB. Als het Joodse meisje Maartje in hun klas komt, wordt de vriendschap tussen Tuur en Lambert er niet 
vanzelfsprekender op. 

De film gaat vandaag in première, maar de klas uit Zeewolde krijgt alvast een voorvertoning te zien - het is de klas 
van de dochter van producent Harro van Staverden. De makers zijn ervan overtuigd dat de Tweede Wereldoorlog 
ook nog voor de jeugd van het nieuwe millennium een aansprekend onderwerp is. 'De thema's die toen speelden - 
vriendschap, verraad en vertrouwen - zijn nog altijd actueel en relevant.' 

De leerlingen vinden de film 'mooi', 'ontroerend', 'spannend' en ze zijn blij dat er ook nog wat humor in zit met een 
rare tante die er niets meer van snapt. De juf blijkt niet de enige die een traan heeft moeten wegslikken. 

Dagmar van der Meulen (11): 'Ik huil niet zo snel bij films. Maar nu was ik toch een paar keer echt verdrietig. Zoals 
toen ik een handje met een knuffel uit een trein zag steken. En toen Maartje weg moest.' 

Hans Vis (11): 'Ik huil eigenlijk nooit. Maar ik had waterige ogen toen Tuur nog naar Maartje een medaille gooide 
die hij voor haar had gemaakt.' 

Rik Koelewijn (12): 'Tuur en Lambert die met elkaar gingen vechten, dat was heftig.' 

Chevanity van Zanten (13): 'Ik had een brok in mijn keel toen Tuur en Lambert na alles wat er was gebeurd elkaar 
toch een hand gaven.' 

Jonathan ter Haar (11): 'Ik weet het niet zo goed meer. Ik ben best wel moe.' 

Voordat er sprake was van de film, licht Angela Brons toe, was de Tweede Wereldoorlog al geregeld langsgekomen 
in de klas. Ze was het boek Oorlogsgeheimen aan het voorlezen, maar is ermee gestopt toen ze hoorde dat de film 
eraan kwam. Ze hebben begin dit jaar het Anne Frank Huis in Amsterdam bezocht. Er is een gastspreker uit 
voormalig kamp Westerbork op school geweest. Een onderduikster uit Amsterdam heeft er verteld over de oorlog 
en een foto getoond van haar klas toen; van de 34 kinderen overleefden er maar twee de oorlog. Het is voorts 
traditie in Zeewolde dat twee kinderen uit groep 8 worden afgevaardigd naar de Dodenherdenking op 4 mei in de 
gemeente. En vanmorgen heeft Brons het in de klas nog gehad over het bericht in de krant dat er 50 miljoen 
vluchtelingen zijn. 'Ik vind het belangrijk dat kinderen weten wat oorlog betekent en hoe belangrijk vrijheid is.' 

Hans Vis heeft zelfs een spreekbeurt gehouden over de Tweede Wereldoorlog. 'Mijn overgrootvader heeft in het 
verzet gezeten. Hij is gepakt en ter dood veroordeeld, maar hij is ontsnapt. Mijn opa heeft wel eens valse 
paspoorten en voedselbonnen laten zien.' Hij heeft ook het boek van Jacques Vriens gelezen. 'Ik vind het boek net 
ietsje beter dan de film. Je kunt zelf je eigen beelden erbij bedenken.' 

Leerlingen die aldus behoorlijk beslagen ten ijs komen, hoeven niet alles te worden uitgelegd. Ze weten wat 
NSB'ers zijn ('landverraders') en ze begrijpen waarom Maartje in de film plotseling stil wordt als op het spoor een 
veewagen langsrijdt. Kunnen ze zich voorstellen dat zoiets nog een keer gebeurt? 

Dagmar: 'Toen was er maar één iemand die stond te schreeuwen dat alle Joden slecht zijn. Wat hadden ze nou 
misdaan?' 

Chevanity: 'Ik vind het onbegrijpelijk. Ik kan me niet indenken dat Nederland dat zou goedkeuren.' 

Rik: 'Het kan niet zomaar meer gebeuren. Er is niet meer één persoon die de macht heeft. Je moet nu alles met 
elkaar besluiten.' 

Chevanity: 'Dat is democratie.' 

Jonathan: 'Het is ook net zoiets als zeggen dat alle Marokkanen stelen. Het zijn er maar een paar. Het blijft 
gevaarlijk, zoiets te beweren.' 

Ze hebben het thuis soms over de oorlog als ze op tv en op internet beelden uit Syrië, Irak en Oekraïne hebben 
gezien. Maken ze zich wel eens zorgen? 

Dagmar: 'Ik denk niet dat zoiets in Nederland nog een keer zou kunnen gebeuren. Ik droom er alleen een enkel 
keertje over.' 

Jonathan: 'Ik droom alleen over grappige dingen. Het is zo ver weg, allemaal.' 

Rik: 'Ik ben niet bang.' 

Chevanity: 'Je denkt er wel over na.' 

Ze hebben Oorlogsgeheimen niet alleen als oorlogsfilm gezien. Rik: 'Het is ook een film over vriendschap. Dat 
maakt het zo sterk.' Kunnen ze zich verplaatsten in vrienden die elkaar toch verraden? 

Dagmar: 'Het was geen echt verraad in de film. Het ging per ongeluk.' 

Jonathan: 'Ik zou nooit iemand verraden.' 

Chevanity: 'Als je ergens boos over bent, denk je niet altijd goed na. Lambert was ook jaloers op Tuur omdat 
Maartje op hem was.' 

Hans: 'Liefde en haat kunnen soms dicht bij elkaar liggen.' 

Rik: 'Je verraadt soms iemand omdat je wil blijven leven. De bezetter kent geen genade.' 

Chevanity: 'Het is ook angst, pure angst. Je ziet het aan de vader van Lambert, de NSB'er, hoe hij zich gedraagt. 
Hij doet heel aardig tegen de Duitsers. Hij denkt alleen maar: dan gebeurt er tenminste niks met mij.' 

In de film roept Tuur een keer wanhopig: 'Die stomme kloteoorlog!' Was dat voor klas 8 ook misschien de 
boodschap van de film? 

Rik: 'Het is zo gegaan. Dit was de realiteit.' 

Chevanity: 'Dit ging over echte vriendschap. Die blijft, wat er ook gebeurt.' 

Hans: 'Als niemand meer te vertrouwen is, kom je er wel achter wie je echte vrienden zijn.' 

Jonathan: 'Tuur heeft wel gelijk. Je moet niet goed bij je hoofd zijn om dat elkaar allemaal aan te doen.' 

Dagmar: 'Ik ben vooral blij dat het nu niet gebeurt. Het klinkt misschien gek, maar ik denk wel eens: ik had ook 
Anne Frank kunnen zijn.' 

Educatiepakket 

Het marketingbureau Young Crowds, gespecialiseerd in communicatie met jongeren, heeft op basis van de film 
Oorlogsgeheimen educatiepakketten samengesteld voor zowel basisscholen als het voortgezet onderwijs. In 
werkboekjes, kranten en op video wordt onder meer uitgelegd waar de Tweede Wereldoorlog over ging en wat de 
bezetting betekende voor kinderen. De belangstelling is groot: 1.500 basisscholen bestelden 100 duizend 
werkboekjes, 550 scholen in het voortgezet onderwijs namen 50 duizend kranten af. Het materiaal is gratis. 

youngcrowds.nl 

'Juf! Heeft u gehuild? Echt?!' 
 
Graphic

 
Groep 8 van de protestants-christelijke school De Regenboog in Zeewolde kijkt naar de film Oorlogsgeheimen.
Foto Dutch FilmWorks
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Film (78%); Primary + Secondary Education (77%); Artists + Performers (75%); Teaching + Teachers 
(68%); Internet Social Networking (65%) 
 

Industry: Entertainment + Arts (94%); Movie Industry (86%) 
 

Load-Date: July 2, 2014

 
End of Document





Chinees geduld met Kim kent zijn grenzen
de Volkskrant
3 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 569 words
Byline: COR SPEKSNIJDER
Body


Analyse Noord-Korea 
President Xi Jinping bezoekt eerst Zuid-Korea en dan pas het Noorden. Een klap in het gezicht van de volgens 
China te eigenzinnige Kim Jong-un. 
Het is een oude gewoonte: als een Chinese leider het Koreaans schiereiland bezoekt doet hij eerst het bevriende 
Noord-Korea aan voordat hij naar het pro-westerse Zuid-Korea gaat. Xi Jinping, sinds vorig jaar president van 
China, heeft met deze traditie gebroken. Vandaag en morgen is hij in Seoul voor een staatsbezoek, terwijl hij nog 
niet in Pyongyang is geweest. 

Dat Xi een ontmoeting met de Zuid-Koreaanse president Park Guen-hye voorrang geeft boven een ontvangst door 
de Geweldige Leider Kim Jong-un moet door het bewind in Pyongyang als een diepe belediging zijn ervaren. Het 
recente afvuren van een reeks korte-afstandsraketten door Noord-Korea lijkt een uiting van frustratie over dit 
affront. 

Xi's reis naar Seoul is een waarschuwing aan het adres van de Noord-Koreanen en een teken dat het geduld van 
Peking met de eigenzinnige Kim grenzen kent. China zit steeds meer in zijn maag met het grillige gedrag en de 
nucleaire activiteiten van zijn communistische buurman. 

Toen Noord-Korea in februari vorig jaar zijn derde kernproef nam, sloot Peking zich aan bij het wereldwijde protest 
tegen deze schending van VN-resoluties. Vorige maand maande China de Noord-Koreanen nog af te zien van een 
vierde nucleaire test. De Chinezen zouden ook onaangenaam zijn getroffen door de executie van de oom van Kim 
Jong-un, die volgens ingewijden voorstander was van economische hervormingen naar Chinees voorbeeld. 

Peking staat onder toenemende druk van de Verenigde Staten en Zuid-Korea om de Noord-Koreanen in toom te 
houden. China wordt gezien als het enige land dat invloed kan uitoefenen op het weerspannige Noord-Korea, dat 
voor hulp, handel en energie afhankelijk is van zijn grote buur. 

Ondanks alle Chinese ergernissen over het optreden van Kim Jong-un zal China de Noord-Koreanen niet laten 
vallen zolang Zuid-Korea trouw blijft aan zijn bondgenootschap met Washington. Te veel druk op Pyongyang kan 
leiden tot het instorten van het regime aldaar, met alle gevolgen van dien. China zit niet te wachten op een stroom 
vluchtelingen uit een tot chaos vervallen Noord-Korea of op een herenigd pro-Amerikaans Korea aan zijn grens. 

Het bezoek van Xi bewijst eens te meer dat China bereid is meningsverschillen te overbruggen als er geld valt te 
verdienen. Peking koestert zijn economische banden met het welvarende Zuid-Korea, de grootste vijand van zijn 
bondgenoot. Zuid-Korea is de vierde economie van Azië en de belangrijkste handelspartner van China. 

Xi en Park hebben elkaar ook gevonden in hun wantrouwen jegens Japan, dat zij beiden beschuldigen van 
ontkenning van zijn oorlogsverleden en bedenkelijke militaire ambities. China zou er geen bezwaar tegen hebben 
als dit zou leiden tot verwijdering tussen Zuid-Korea en Japan, twee belangrijke regionale bondgenoten van de 
Verenigde Staten. 

De visite van Xi zal met gemengde gevoelens worden gadegeslagen in Washington, dat met China verwikkeld is in 
een strijd om invloed in Oost-Azië. Een goede relatie tussen Seoul en Peking biedt kansen voor het verminderen 
van de spanningen tussen Noord- en Zuid-Korea. Tegelijkertijd kan die ertoe leiden dat Zuid-Korea, waar 
tienduizenden Amerikaanse militairen zijn gelegerd, meer in Chinese invloedsfeer wordt getrokken en meer afstand 
neemt van de VS. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Disaster + Emergency Relief (80%); Weapons + Arms (77%); Government 
Departments + Authorities (68%); Food Security (64%); Food Crises + Shortages (64%); Natural Disasters (64%); 
Safety, Accidents + Disasters (64%); Arms Embargoes (63%); Censorship (62%) 
 

Industry: Internet + Www (86%); Transportation + Warehousing (65%); Public Transportation (65%) 
 

Load-Date: July 2, 2014

 
End of Document





Wat is dan liefde?
de Volkskrant
3 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1172 words
Byline: DOOR BEREND JAN BOCKTING
Body


interview Robin campillo Film 
In Eastern Boys zet regisseur Robin Campillo de toeschouwer op het verkeerde been: de Oost-Europese 
jongensprostitué is slachtoffer én dader. Schoonheid, zegt Campillo, ontstaat als de kijker het idee krijgt dat hij zelf 
zijn verhaal ontdekt. 
'Eastern Boys, dat klinkt natuurlijk als de titel van een gaypornofilm.' De Marokkaans-Franse filmmaker Robin 
Campillo (52), die naam maakte als scenarist en editor van de meesterlijke onderwijsfilm Entre les murs (Gouden 
Palm in 2008), voert als regisseur van zijn tweede speelfilm Eastern Boys een handvol personages op die zich niet 
eenvoudig laten afbakenen. 

De jongens uit de titel, afkomstig uit Tsjetsjenië en omstreken, hangen in het begin van de film rond op het Parijse 
Gare du Nord. Eén van hen, de jonge Marek, wordt daar door de Franse midlifer Daniel gestrikt voor een 
seksafspraak. De volgende dag staat niet Marek, maar een nog jongere minderjarige knaap voor de deur van zijn 
appartement. Een valstrik: enkele tellen later volgt in zijn kielzog een tiental oudere jongens, die op intimiderende 
wijze Daniels woning binnendringen. 

'In het begin zijn deze jongens een fantasie in het hoofd van Daniel', zei Campillo eerder dit jaar op het filmfestival 
van Rotterdam. 'Hij gedraagt zich als een roofdier, de jongens zijn het object van zijn begeerte. Daniel voelt in 
eerste instantie seksuele aantrekkingskracht, maar hij is ook uit op spanning en risico - iets dat in zijn dagelijks 
leven waarschijnlijk ontbreekt.' 

Met de scène in Daniels appartement, een beklemmend in beeld gebrachte sequentie die 20 minuten duurt, kantelt 
Campillo de verhouding tussen roofdier en object. 'De jongens ogen nog dreigender omdat hun Russisch hier niet 
wordt ondertiteld. Daniel krijgt geen contact. Maar in hoeverre is die dreiging terecht? Is het niet zo, zoals een van 
de jongens stelt, dat Daniel hen zelf uitnodigde? Je mag het vervolgens zelf uitmaken.' 

De regisseur benadrukt dat hij er niet op uit is zijn personages te veroordelen, noch wil hij iets algemeens zeggen 
over illegale immigranten of mannen die prostituees bezoeken. 'Als het goed is, vraag je je bij ieder personage in 
mijn film af wat hij precies doet. Steeds opnieuw moet je je verhouden tot hun daden. Ik stuur je zo weinig mogelijk, 
maak het bewust ambigu. Dat is eerlijker dan met heel veel zekerheid een stelling poneren.' 

Wanneer Marek in een latere scène tegenover Daniel vertelt waar hij vandaan komt, hoe hij zich van zijn thuisland 
onder meer een 'rivier vol lijken' herinnert, ditmaal wel met ondertiteling, realiseert Daniel zich voor het eerst dat hij 
met een persoon te maken heeft. 'Vanaf dan is Marek geen stereotiepe eastern boy meer', zegt Campillo. 'Van 
object wordt hij subject. Daar mag je best een boodschap in zien, ja. Ik mag graag benadrukken dat immigranten, 
legaal of illegaal, stuk voor stuk een reden hebben om hier te zijn. Als er ergens oorlog of armoede heerst, begeven 
de mensen zich naar een plek waar het beter is, zo eenvoudig is het.' 

Alsof de regisseur schrikt van zijn neiging zijn publiek te onderwijzen ('Ik wil niemand iets opdringen'), vertelt hij hoe 
het maken van Eastern Boys hem met zijn eigen ongemak confronteerde. 'Vlak bij mijn huis in Parijs is een illegale 
markt, waar immigranten handelen in goedkoop oud voedsel. Het is er armoe troef. De politie doekt de markt 
voortdurend op, maar de mensen komen altijd terug. Ik realiseerde mij hoe ik ze geregeld had vervloekt; ik was 
bijvoorbeeld meer tijd kwijt om mijn appartement te bereiken omdat ik het laatste stuk niet kon fietsen. Je kunt ook 
denken: er is heel wat kunde en doorzettingsvermogen voor nodig om die markt keer op keer opnieuw op te tuigen, 
puur om te overleven. De reactie op deze mensen mag best verstandiger zijn - en mijn film kan daar een bijdrage 
aan leveren. 

'Kijk naar de populariteit van rechts in Frankrijk of bij jullie in Nederland. Er wordt politiek bedreven op basis van 
een gevoel van irritatie over de ander - een gevoel waar ik ook last van had. De politiek bestaat juist om instinctieve 
reacties op maatschappelijke problemen tegen te gaan, niet om zelf onderdeel te worden van de instinctieve 
reacties.' 

Zijn werk met de bevriende filmer Laurent Cantet, met wie hij schreef en monteerde aan films als Vers le sud, Entre 
les murs en Foxfire, motiveerde hem om nieuwe manieren te verkennen om fictieverhalen te vertellen. Campillo: 
'Ongeveer de helft van Entre les murs was documentaire; je volgt het dagelijkse leven van een leerkracht en een 
groep scholieren. Na enige tijd groeit een aantal kinderen uit tot personages. We filmden langdurig met 
verschillende camera's tegelijk. Entre les murs zit vol kleine momenten waarin ogenschijnlijk weinig gebeurt, de 
camera's focussen niet op een specifieke gebeurtenis, maar leggen tegelijk zoveel mogelijk vast. Juist dat maakt 
het zeer levendig. Het was onze manier om een vorm van theater te creëren.' 

Eastern Boys begint precies zo. Je volgt een groep personages, op een treinstation in dit geval, en na een paar 
minuten krijg je het gevoel dat je zelf ontdekt om wie het in de rest van de film zal gaan. 'Alsof je zelf meehelpt de 
film vorm te geven. In het ideale geval bepaal je als kijker zelf wat belangrijk is in een film, jíj bent degene die kijkt, 
het zou niet de regisseur moeten zijn die dat voor jou beslist.' 

Zo werkt ook de huisinvasiescène in Daniels appartement, gefilmd in het appartement van de regisseur zelf, waarin 
verschillende personages door elkaar bewegen en het even duurt voor de camera zich op enkelen van hen focust. 
'Om dit te laten werken maakten we vooraf een plattegrond van de woning. Ieder personage kreeg een pionnetje, 
net als de twee camera's, die uiteraard uit elkaars blikveld moesten blijven. Het oogde als een Cluedo-spel. De 
acteurs moesten zich tijdens de opnamen zo vrij mogelijk door het appartement bewegen, alsof ze op een podium 
staan. Dat was cruciaal. Haast je niet, zei ik hun, je hebt alle tijd, doe alsof we er niet zijn. Het is goed wanneer 
acteurs zich vrij kunnen voelen. Even spelen ze niet voor de regisseur of het publiek, maar volledig voor zichzelf. 
Juist dat maakt hen overtuigend.' 

Hij verduidelijkt: 'Jean Renoir, regisseur van La règle du jeu, vertelde ooit dat de kijkers van je film bijna vanzelf in 
vervoering raken wanneer je hun het gevoel geeft dat ze hun eigen verhaal ontdekken. Daar geloof ik erg in: 
schoonheid ontstaat in het hoofd van de kijker. Vergelijk het maar met kijken naar de wolken - het geeft een heerlijk 
gevoel als je daarin je eigen figuren ontdekt.' 

Menschen am Sonntag 

Robin Campillo liet zich voor het maken van Eastern Boys onder meer inspireren door de Duitse film Menschen am 
Sonntag uit 1930, mede geschreven door Billy Wilder, voor hij naar de Verenigde Staten vluchtte. Campillo: 'Ook 
die film plaatst personages in een semidocumentaire setting, waarin je hun levens volgt op ongedwongen wijze.' 
'De reactie op illegale immigranten mag best verstandiger zijn - en mijn film kan daar een bijdrage aan leveren' 
 
Graphic

 
Olivier Rabourdin en Kirill Emelyanov in de film Eastern Boys van Robin Campillo.
Foto Cinéart
EPA
Cinéart
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (84%); Film (78%) 
 

Industry: Entertainment + Arts (94%); Movie Industry (88%) 
 

Load-Date: July 2, 2014

 
End of Document





Ploegendiensten en corvee om de chaos te temmen
de Volkskrant
4 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Binnenland
Length: 1460 words
Byline: TOINE HEIJMANS
Body


Reportage: Leven in de Vluchtgarage 
Gespannen wachten bewoners van de Vluchtgarage in Amsterdam af wat de rechter vandaag besluit over de 
opvangplicht van de gemeente. En dat wachten vergt een strak regime. 
Leven in mensonwaardige omstandigheden vereist een strakke regie. Dus is Fuad in een speciale vergadering en 
met een grote meerderheid van stemmen tot leider gekozen van de nomadenstam die ze geworden zijn: 
honderdachttien illegale mannen die zwervend door Amsterdam uiteindelijk zijn neergestreken in wat ze de 
Vluchtgarage noemen. Een slooprijp kraakpand in de Bijlmer. 

Het is niet veel, de plafondplaten komen er naar beneden, de toiletten overstromen en in de kamers met lakens als 
gordijnen ruikt het naar mannenzweet. Douchen doen ze soms buiten achter landbouwplastic, met flessen 
opgewarmd water. Maar ze hebben een plek, zeggen ze, en in de woestijn op weg naar Europa was het ook niet 
alles. 

Om hier te leven met al die zwetende, wachtende, verveelde, vastgelopen mannen, in dat vreemde 
bondgenootschap van verschoppelingen, is leiding nodig. En Fuad kan dat, want hij is ervaren, energiek en soepel 
Engelstalig. Dus heeft hij gezegd: we zitten hier met Afrikanen, Arabieren en weet ik wat allemaal bij elkaar en we 
doen het samen. Elke maandagavond is er een vergadering van zijn geïmproviseerde managementteam. 
Mahmoud leidt de beveiligers. Saïd coördineert het koken. Ali en Omar regelen de schoonmaak. Er gaan 
corveelijsten rond. Het eten wordt netjes verdeeld. De bewakers werken in tweeploegendienst. 

Want als het misgaat, dat weten ze allemaal, zijn ze dit ook weer kwijt. 

En dan gaat het bijna mis, natuurlijk vanwege het eten. Met ramadan is iedereen geprikkeld. Maria heeft net 
boodschappen gedaan - ze woont in Heemskerk, werkt fulltime in de marketing, en komt hier drie keer per week om 
te helpen. Boodschappen doen, Engelse les geven en mediaworkshops zodat de vreemdelingen weten hoe ze 
met journalisten moeten omgaan. De vreemdelingen hebben niets dan wat de vrijwilligers bij elkaar sprokkelen. 
Maria vreest dat dit de laatste keer is dat ze eten brengt. Het geld is bijna op. 

Zakken lamsvlees en zakken aardappelen komen de kamers in. Fuad gaat tekeer, in ratelend Somalisch: hij foetert 
en blaast, er is eten achtergehouden, het ligt onder de bedden van de jongens, het moet eerlijk blijven. Jongens! 
Het is niet de eerste keer, het is de tiende keer, het is fucked up. Het moet rustig blijven! 

Kalm maar, Fuad, zeggen zijn maten. We lossen het op. Niets aan de hand. Laten we voetbal kijken. 

Twee jaar nu duurt hun nomadentocht door Amsterdam. Dit is het vijfde station. Het ging van een tentenkamp naar 
de Vluchtkerk, naar de Vluchtflat, naar het Vluchtkantoor, naar de Vluchtgarage. Er zitten er ook nog in de 
Vluchthaven, en in de Vluchtmarkt. Ze zijn uitgeprocedeerd, of bijna, of illegaal - iedereen zijn eigen verhaal. De 
ambtenaren willen dat ze terug gaan naar hun eigen land. De vreemdelingen willen blijven, of kunnen niet terug. 
Wie het langst blijft zitten, wint. 
Oranje 
Het is een oud en heel Nederlands probleem dat al meer dan twintig jaar bestaat maar nooit wordt opgelost: 
kerkasiel, witte illegalen, noodopvang. Genoeg staatssecretarissen en burgemeesters die hun tanden erop stuk 
beten. 'Wij zijn hier', is de slogan van de nomadenstam, en van hun helpers. Dat is de beste samenvatting van de 
situatie. 

De omstandigheden in de Vluchtgarage zijn mensonwaardig, concludeerde het College voor de Rechten van de 
Mens na een bezoek. Het waarschuwde voor 'sterfgevallen'. Valt wel mee, concludeerden ambtenaren van de 
gemeente, die er rookmelders ophingen en de elektrische installatie als deugdelijk kwalificeerden. Vergeleken met 
een paar maanden geleden, toen er geen elektriciteit was, de stress zo groot dat er veel werd gevochten, is het 
kalm. 

Iedereen weet dat er na de Vluchtgarage weer een andere vluchtplaats komt. Want voor het echte probleem is 
geen oplossing. 

Ze kijken voetbal. Het gebouw heeft 25 kamers, bedden in alle soorten, tandenborstels en scheerschuim netjes 
ernaast, en elke kamer heeft een koelkast en een televisie met een decoder. Per verdieping een industriebrander 
met een gasfles om te koken; voor het gebruik ervan heeft Fuad een schema opgesteld. 

Hij timmert een oranje supportersvlag tegen de muur. Ze dragen oranje: een pet met een leeuw, op zijn minst, of 
een shirt van de KNVB. Fuad heeft een full complete orange outfit, zegt hij, en hij gaat naar boven om zich om te 
kleden. Trainingspak, shirt, alles. Komt van Pablo, zegt hij. Ook een vrijwilliger. Ze juichen hard als Nederland een 
doelpunt maakt, want dat doe je als je hier wilt blijven. 

Ik was op weg naar Zweden, daar is het beter, zegt Abdella. Ik vloog gewoon met Emirates uit Mogadishu. Op 
Schiphol moest ik overstappen en hebben ze me aangehouden. Nou ja en dan kun je niet meer weg. 
Jeugdjournaal 
Ja, ik weet het, zegt Kournosh. Ik krijg geld en een ticket als ik terugkeer naar Iran. Maar ik betaalde 15 duizend 
dollar om er weg te komen. Dat weegt er niet tegenop. En dus loopt hij met zijn rugzakje om door de gangen; er 
zitten aangevreten documenten in uit zijn tijd in Musselkanaal. 

Ik kom uit de Verenigde Staten van Albanië, zegt Vasil. Om mijn beltegoed te betalen werk ik zwart. Haha!, zeggen 
de kameraden. Nee joh! Niemand werkt hier zwart. 

Uit een garagebox komt muziek, de metalen deur schuift omhoog, en daar ligt Hidan in het donker op een smerige 
matras. Zijn telefoon gaat, hij neemt niet op. Beltegoed is een probleem, zegt hij. Klassiek verhaal: Ghana-Niger-
Libië-Lampedusa-Genua-trein naar Amsterdam. Ik kom door de woestijn, zegt hij, en ik hoop hier een betere 
toekomst te creëren. Maar het is moeilijk zwart werk te vinden: no way, zeggen ze bij de restaurants waar hij het 
vroeg, geen illegalen. 

Soms belt hij zijn moeder, ze vraagt: ben je oké en hij zegt ja. Tegen je moeder ga je niet zeggen dat je op een 
vieze matras in een garagebox ligt. 

Elke dag dat je in Nederland bent, is een dag dat je in Nederland bent, en dat vergroot de kans dat je nog een dag 
in Nederland bent. Zo moet je het zien. Het is wachten op Godot, en onderwijl maak je er het beste van, met je 
kameraden, voor de televisie, kijkend naar het Jeugdjournaal om Nederlands de leren, de laptop op schoot die je 
kreeg van de Diaconie. Dat is in de kamer van de Ivorianen, waar ze het lamsvlees bakken. Teeven, zeggen ze, die 
is hun probleem. Ze spreken de naam accentloos uit. 
Pasje 
Fuad laat zijn legitimatiepasje zien. Dat hebben ze allemaal. Hij wil geen nieuwe illegalen in zijn Vluchtgarage; dit 
is alleen voor mensen op zoek naar asiel. Het pasje heeft een foto en een V-nummer - voor als de politie ernaar 
vraagt. Dat is allemaal geregeld. Je moet de chaos temmen. 

Buiten, bij de trap, is dokter Co. Ken je dokter Co? Hij komt zijn ronde maken. Hij is de illegalendokter van 
Amsterdam. Onder zijn arm een map met patiëntendossiers, receptenboekje in zijn hand. Hij is 77. Met zijn recept 
kun je naar apotheek Ganzenhoef; rode stempel erop, dan betalen de kerken. Hij inspecteert beblaarde voeten. 
Dokter Co repareert ook je fiets, zeggen zijn patiënten tevreden. 

Nog een uur, dan breken ze het vasten. Het eten is overal goed terechtgekomen, Fuad heeft zijn rust hervonden. 
Blijf nog even voetbal kijken. Issa steekt de industriebrander aan en rolt sambusa: loempia's met lamsvlees en 
peterselie. Hij spreekt het woord accentloos uit: peterselie. Lachen en ademen, zegt hij. Dat is gratis. 
UITSPRAAK OVER VLUCHTHAVEN 
Vandaag spreekt de rechtbank in Amsterdam zich uit over de vraag of een groep uitgeprocedeerde asielzoekers in 
de Vluchthaven mag blijven, een voormalige gevangenis waar ze tijdelijk zijn ondergebracht. Ze moesten voor 1 
juni weg maar deden dat niet, waarop de gemeente Amsterdam een kort geding aanspande. 
De rechtbank gaf ze twee weken uitstel, na een uitspraak van de Centrale Raad van Beroep. Daaruit zou blijken dat 
de overheid verplicht is uitgeprocedeerde asielzoekers op te vangen als hun situatie uitzichtloos is. Nu krijgen ze 
geen opvang, in de hoop dat ze terugkeren naar hun land van herkomst. De meesten zeggen dat terugkeer 
onmogelijk is. 
Gisteren besloot de rechtbank al dat enkele tientallen uitgeprocedeerden de Vluchtmarkt moet ontruimen, een 
aantal gekraakte huurhuizen in Amsterdam-West. 
Na een lange zwerftocht is de groep die zijn toevlucht zocht in de Vluchtkerk eind vorig jaar gesplitst: een deel ging 
naar de Vluchthaven, een ander deel naar de Vluchtgarage in de Bijlmer. Dat is een gekraakt pand zonder enige 
status. De bewoners van de garage hopen dat de rechterlijke uitspraak ook voor hen zal betekenen dat ze opvang 
krijgen van de gemeente. 
We zitten hier met Afrikanen, Arabieren en weet ik wat allemaal. En we doen het samen (Fuad, leider in de 
Vluchtgarage) 
 
Graphic

 
Bewoners van de Vluchtgarage in de Bijlmer kijken naar een WK-wedstrijd.
Foto Julius Schrank
Illegalendokter Co inspecteert beblaarde voeten.
Foto Julius Schrank
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: July 3, 2014

 
End of Document





In gouden handen
de Volkskrant
4 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Uitgelicht
Length: 548 words
Byline: CHARLOTTE HUISMAN
Body


Neushaar wordt getemd, wenkbrauwen veranderen in ware kunstwerken. Fotografe An-Sofie Kesteleyn legde de 
taferelen in multicultikapsalon Papatya vast. 
De wenkbrauw zit klem tussen het witte garen dat de jonge kapster van Iraanse afkomst om haar nek heeft 
geknoopt. Met een ruk aan het draad trekt ze een haartje uit. Het is een ingenieuze techniek, afkomstig uit het 
Midden-Oosten. Maar ook in 'allochtone' kapperszaken in Nederland laten vrouwen (en soms ook mannen) op 
deze wijze haar verwijderen. 

De zachtaardig ogende Iraanse werkt in kapsalon Papatya in de Utrechtse wijk Lombok. Papatya betekent 
'madeliefje' in het Turks. Het is alweer bijna 24 jaar geleden dat de Iraniër Hazem Malek (45) deze zaak begon met 
zijn Turkse (inmiddels ex-) vrouw. Destijds was het een van de eerste niet-Nederlandse kapsalons in de wijk, 
intussen zijn er vele geopend. 'Een aantal door kappers die van mij het vak hebben geleerd', zegt Malek. 'Maar mijn 
zaak is nog steeds een van de best lopende. Mensen komen tot uit België speciaal naar ons toe. Wij hebben 
gouden handen.' 

Hij blijkt nauwelijks te overdrijven. Voorin komen de mannen om zich te laten knippen. Achterin komen de vrouwen 
niet alleen voor een knipbeurt, maar ook om hun haar te laten verven en/of te laten föhnen. En natuurlijk voor het 
stylen van hun wenkbrauwen. De kapsters hebben de techniek met de draadjes meestal al van hun moeder 
geleerd, voordat ze de kappersopleiding deden. 

De Macedonische Julia (43) komt er speciaal voor uit Nieuwegein. 'Ik heb volgende week een bruiloft. Ze doen het 
hier zo knap met die draadjes. Papatya is bovendien gezellig en goedkoper dan anderen.' Farzanah (19), een 
studente economie van Hindostaanse afkomst, is speciaal voor het kappersbezoek uit Rotterdam gekomen. 'Als ik 
hier ben geweest, voel ik me heerlijk.' Sandra uit Leidsche Rijn roept uit: 'Deze vrouwen zijn artiesten als het gaat 
om wenkbrauwen.' 

De cliëntèle is divers, maar (volledig) Nederlandse vrouwen zijn in de minderheid. Een Marokkaanse met een 
zwarte hoofddoek, een Indische dertiger met donker krullend lang haar, een blonde Roemeense en een halfbloed 
Surinaamse nemen achtereenvolgens in de stoelen plaats. De ene klant draagt nep-Uggs, een ander komt binnen 
op naaldhakken en met een designerzonnebril op. Sommige vrouwen nemen hun baby mee. 

Een enkele keer, als een vrouw een hoofddoek afdoet om geknipt te worden, zetten de kapsters op haar verzoek 
een wit kamerscherm achter haar stoel zodat geen man haar prachtige haar kan zien. Maar een uur later, als er 
geen vrouwen zijn die er bezwaar tegen hebben, neemt een man plaats op 'de vrouwenafdeling' om zijn neusharen 
te laten temmen. 

Sarah, de vrouw van Malek, doet de administratie in de kapsalon. Ze vertelt dat er allerlei nationaliteiten in de zaak 
werken en hebben gewerkt: Iraaks, Afghaans, Turks, Marokkaans, Surinaams, noem maar op. 'Alleen zelden 
Nederlanders. Die zijn misschien anders gewend', zegt Sarah. 'We hebben hier pittige klanten die precies weten 
wat ze willen. En we zijn wat flexibeler dan Nederlandse kapsalons. Klanten kunnen bij ons zonder afspraak 
binnenlopen. En we blijven open tot de laatste klant is geholpen. Soms tot wel elf uur 's avonds.' 
Deze vrouwen zijn artiesten (Sandra, klant uit Leidsche Rijn) 
als het gaat om wenkbrauwen 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Industry: Personal Care Services (94%); Personal Services (75%) 
 

Load-Date: July 3, 2014

 
End of Document





Toyboy
de Volkskrant
4 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1220 words
Byline: DOOR RINKE VERKERK
Body


Interview Stefan Bilo (25) 
Het begon met een garage vol dinky toys die de toen 10-jarige Stefan Bilo op een rommelmarkt kocht. Nu is hij een 
van de meest vooraanstaande speelgoed- kenners wereldwijd. Hoe heeft-ie dat geflikt? 
Stefan Bilo rolde in de speelgoedhandel toen hij 10 jaar was. Hij vond op een rommelmarkt een houten garage vol 
dinky toys; oude modelautootjes. 'Hoeveel kost dit?' vroeg hij. '2 gulden.' Hij wist niet hoe snel hij moest betalen en 
zette thuis de boel op Marktplaats. Winst: 50 gulden. Dat geld investeerde hij in andere modelauto's, daarna was er 
geen houden meer aan. Inmiddels is hij 25, woont hij niet meer in een dorpje aan de Lek, maar in Rotterdam en 
staat hij bekend als één van de meest vooraanstaande speelgoedkenners wereldwijd. 
Jij verkocht een Chinees metaalpersje voor 3.500 dollar (2.563 euro), terwijl daarvoor niemand zo'n ding wilde 
hebben. 
'Ja. En ik had vijf van die modellen, dus dat was leuke handel.' 
Hoe gaat zoiets? 
'Ik zag hem achter in een vitrinekast, op een veiling in Dordrecht. Het was een curieus ding. Chinees speelgoed is 
in opkomst op de Chinese markt, dus kocht ik het voor 250 euro. Het persje verkeerde in uitstekende staat, de 
originele doos zat erbij. Niet vreemd, want het is heel saai om ermee te spelen. Als je hem aanzet, gaat de pers 
omhoog en omlaag, verder niks. Ik vond nergens verdere informatie, maar concludeerde dat het moest dienen voor 
educatieve doeleinden, als propaganda voor het arbeidsideaal van het Chinese communisme. Met dat verhaal erbij 
heb ik de pers voor 3.500 dollar op eBay verkocht. Daarna heb ik alle persjes opgekocht die ik kon vinden en er 
hetzelfde mee gedaan.' 
En nu wil iedereen zo'n persje? 
'Iedere Aziatische verzamelaar wel. Maar dat kan niet, want ik heb er daarna nooit meer een gevonden. Weet je 
wat grappig is? Een half jaar later vond ik wel een artikel over die pers. Mijn hele theorie over het educatieve 
doeleinde ervan, kwam daarmee overeen.' 
Chinees speelgoed staat niet bekend om de geweldige kwaliteit. Waarom willen Chinezen het dan kopen? 
'Voor hen is oud speelgoed historie, erfenis, zoals Chinees porselein dat ook is. Veel Chinees speelgoed is eigenlijk 
propagandamateriaal uit het maoïstische tijdperk. Het is niet speels, het zijn serieuze werkvoertuigen of trucks. Op 
de dozen staan teksten als: liberation truck en the east is red. Toen het werd gemaakt, konden Chinezen het niet 
betalen. Nu neemt de welvaart er toe en kopen ze het als een manier om die tijd te begrijpen.' 
Je was 17 toen je ontslag nam bij het kaaspakhuis waar je op zaterdagen werkte. 
'Een dag handelen leverde meer op dan een dag kazen keren.' 
Hoeveel verdien je nu? 
'Laat ik zeggen dat ik er goed van kan leven. Soms maak ik verlies door een inschattingsfout, onvolledig onderzoek 
of door een slechte beschrijving van de verkoper. Het komt me niet aanwaaien. Als mijn vrienden eropuit gaan, blijf 
ik geregeld thuis voor internationale veilingen. Laatst ben ik om twee uur 's nachts opgestaan voor een Australische 
veiling, waar een vooroorlogse racebaan van Märklin werd aangeboden. Ik had hem voor 1.800 euro.' 
En? 
'Ik verkocht hem in Nederland voor 3.500 euro.' 
Het klinkt zo makkelijk zoals jij het zegt. 
'Ik zeg dat tegen iedereen! In de kunsthandel valt nog veel te halen. Wat ik doe met speelgoed, kan ook met andere 
kunstvormen, zolang je niet afgaat op belangrijke namen. Of design van Cees Braakman, want iedereen kent dat. 
Je moet zoeken naar de underdogs of onbekenden, waarvoor men zich in het land waar de veiling plaatsvindt niet 
interesseert, maar waarvoor internationaal wel kopers zijn. Vervolgens stel je daar veel vragen bij. Is het van goede 
kwaliteit? Zijn de verhoudingen goed? Hoe is de conditie? Je voelt het als iets goed is. Dan moet je het durven 
kopen.' 

Hoewel hij zijn masterstudie Kunst, Markt en Connaisseurschap nog niet heeft afgerond, kreeg hij al twee banen 
aangeboden. Eén bij een internationaal veilinghuis en één bij een Amsterdamse kunstadviseur. Maar of hij dat gaat 
doen? 'Ik bepaal liever zelf wat ik doe.' De Mona Lisa en De Nachtwacht vindt hij uitgekauwde werken. Doe hem 
maar Portrait of a Young Man, van Raphael. 'Dat werk is gestolen door de nazi's en nooit teruggevonden, wist je 
dat? Misschien ligt het wel in de kelder van het Kremlin, of op de zolder van een ontsnapte nazi in Brazilië.' 
Veel studenten kunstgeschiedenis kunnen geen werk vinden in hun vakgebied. Wat doe jij anders? 
'Vragen stellen. Niet alleen over afkomst, merk, kwaliteit, originaliteit of verkoopbaarheid. Maar ook: Wat zegt het 
dat rijke Chinezen, Russen en Polen hun nationale speelgoed uit de jaren zestig en zeventig terugkopen? Waarom 
stijgen de prijzen daar gigantisch, terwijl die in Europa langzaam dalen? Gaat het nu meer om emotionele waarde 
dan om kwaliteit? Door die vragen leer ik mijn afzetmarkt kennen. De waarde van objecten zien. Ik heb met vijftien 
jaar kennis een naam opgebouwd en kan nu mijn markt gaan bepalen, zoals met die Chinese metaalpers. Soms 
moet ik nog volgen. Hoe minder dat moet, hoe beter.' 

Sinds zijn Masterdocent hem aanraadde om zijn kunsthistorisch onderzoek niet te doen naar schilderijen, maar 
naar speelgoed, durft hij het pas een kunstvorm te noemen. Hij las boeken waarin grote kunstenaars en filosofen 
speelgoed serieus bespreken en raakte daarvan nog meer overtuigd: 'De ontwerper Eames zei: 'Toys are not really 
as innocent as they look. Toys and games are the preludes to serious ideas.' Moderne kunstenaars, zoals Berlage, 
Van Doesburg en internationaal ook Klee en Feininger, zagen speelgoed als essentieel onderdeel van de kunsten. 
Rietveld en Torres García exploreerden de mogelijkheden van nieuwe kunst via speelgoed. García maakte 
bijvoorbeeld blokfiguurtjes om figuren te leggen. Superlelijke dingen, maar het idee erachter was dat een kind het 
figuratieve en het abstracte leert combineren en zijn creativiteit zich ontpopt. Speelgoed kan een ontwikkeling 
inzichtelijk maken of helpt jezelf te ontwikkelen. In dat licht kun je ook space toys en robots uit de jaren zestig zien.' 
Onderschat Nederland de waarde van speelgoed? 
'Ja, er wordt nauwelijks aandacht aan besteed, terwijl het Museum of Modern Arts in New York recentelijk een hele 
tentoonstelling aan de eeuw van het kind wijdde en het onderbouwde met wetenschappelijk onderzoek.' 
Wat adviseer je mensen die antiek speelgoed op zolder hebben liggen? 
'Gooi het nooit weg voordat je advies hebt gevraagd. Het kan zomaar enorme geldelijke en kunsthistorische waarde 
hebben. Ik weet zeker dat er Nederlandse zolders zijn die volstaan met de bijzonderste objecten.' 

Info: toy-arts.com 
Drie bijzondere objecten volgens Bilo 
1. 
Japanse 'dancing Mickey & Minnie Mouse' uit circa 1935 van het merk CT. Gemaakt van celluliod, dus zeer 
kwetsbaar. Het enige bekende model met originele doos. 
Waarde: 8.000-10.000 euro. 

2. 
Japanse 'Mighty 8' robot van blik uit omstreeks 1955 van het merk Masudaya Modern Toys. Erg zeldzaam speeltje 
dat de space age vertegenwoordigd; de tijd van ruimtevaart en automatisering. 
Waarde: 3.000-4.000 euro. 

3. 
Chinese 'ME 651 12000-Ton Hydraulic Forging Press' van blik uit begin jaren zestig van het merk Shanghai Toys. 
Vertegenwoordigt het communistische ideaal van werk en vooruitgang. Hoewel momenteel zeldzaam, moeten er 
nog veel van zijn. 
Waarde: 2.000-2.500 euro. 
 
Graphic

 
Stefan Bilo: 'In de kunsthandel valt nog veel te halen. Wat ik doe met speelgoed, kan ook met andere kunstvormen, 
zolang je niet afgaat op belangrijke namen.'
Foto Ivo van der Bent
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Board Games (71%); Clothing + Accessories (63%) 
 

Industry: Toys + Games (94%) 
 

Load-Date: July 3, 2014

 
End of Document





Toyboy
de Volkskrant
4 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1216 words
Byline: DOOR RINKE VERKERKFOTO IVO VAN DER BENT
Body


Interview Stefan Bilo (25) 
Het begon met een garage vol dinky toys die de toen 10-jarige Stefan Bilo op een rommelmarkt kocht. Nu is hij een 
van de meest vooraanstaande speelgoed- kenners wereldwijd. Hoe heeft-ie dat geflikt? 
Stefan Bilo rolde in de speelgoedhandel toen hij 10 jaar was. Hij vond op een rommelmarkt een houten garage vol 
dinky toys; oude modelautootjes. 'Hoeveel kost dit?' vroeg hij. '2 gulden.' Hij wist niet hoe snel hij moest betalen en 
zette thuis de boel op Marktplaats. Winst: 50 gulden. Dat geld investeerde hij in andere modelauto's, daarna was er 
geen houden meer aan. Inmiddels is hij 25, woont hij niet meer in een dorpje aan de Lek, maar in Rotterdam en 
staat hij bekend als één van de meest vooraanstaande speelgoedkenners wereldwijd. 
Jij verkocht een Chinees metaalpersje voor 3.500 dollar (2.563 euro), terwijl daarvoor niemand zo'n ding wilde 
hebben. 
'Ja. En ik had vijf van die modellen, dus dat was leuke handel.' 
Hoe gaat zoiets? 
'Ik zag hem achter in een vitrinekast, op een veiling in Dordrecht. Het was een curieus ding. Chinees speelgoed is 
in opkomst op de Chinese markt, dus kocht ik het voor 250 euro. Het persje verkeerde in uitstekende staat, de 
originele doos zat erbij. Niet vreemd, want het is heel saai om ermee te spelen. Als je hem aanzet, gaat de pers 
omhoog en omlaag, verder niks. Ik vond nergens verdere informatie, maar concludeerde dat het moest dienen voor 
educatieve doeleinden, als propaganda voor het arbeidsideaal van het Chinese communisme. Met dat verhaal erbij 
heb ik de pers voor 3.500 dollar op eBay verkocht. Daarna heb ik alle persjes opgekocht die ik kon vinden en er 
hetzelfde mee gedaan.' 
En nu wil iedereen zo'n persje? 
'Iedere Aziatische verzamelaar wel. Maar dat kan niet, want ik heb er daarna nooit meer een gevonden. Weet je 
wat grappig is? Een half jaar later vond ik wel een artikel over die pers. Mijn hele theorie over het educatieve 
doeleinde ervan, kwam daarmee overeen.' 
Chinees speelgoed staat niet bekend om de geweldige kwaliteit. Waarom willen Chinezen het dan kopen? 
'Voor hen is oud speelgoed historie, erfenis, zoals Chinees porselein dat ook is. Veel Chinees speelgoed is eigenlijk 
propagandamateriaal uit het maoïstische tijdperk. Het is niet speels, het zijn serieuze werkvoertuigen of trucks. Op 
de dozen staan teksten als: liberation truck en the east is red. Toen het werd gemaakt, konden Chinezen het niet 
betalen. Nu neemt de welvaart er toe en kopen ze het als een manier om die tijd te begrijpen.' 
Je was 17 toen je ontslag nam bij het kaaspakhuis waar je op zaterdagen werkte. 
'Een dag handelen leverde meer op dan een dag kazen keren.' 
Hoeveel verdien je nu? 
'Laat ik zeggen dat ik er goed van kan leven. Soms maak ik verlies door een inschattingsfout, onvolledig onderzoek 
of door een slechte beschrijving van de verkoper. Het komt me niet aanwaaien. Als mijn vrienden eropuit gaan, blijf 
ik geregeld thuis voor internationale veilingen. Laatst ben ik om twee uur 's nachts opgestaan voor een Australische 
veiling, waar een vooroorlogse racebaan van Märklin werd aangeboden. Ik had hem voor 1.800 euro.' 
En? 
'Ik verkocht hem in Nederland voor 3.500 euro.' 
Het klinkt zo makkelijk zoals jij het zegt. 
'Ik zeg dat tegen iedereen! In de kunsthandel valt nog veel te halen. Wat ik doe met speelgoed, kan ook met andere 
kunstvormen, zolang je niet afgaat op belangrijke namen. Of design van Cees Braakman, want iedereen kent dat. 
Je moet zoeken naar de underdogs of onbekenden, waarvoor men zich in het land waar de veiling plaatsvindt niet 
interesseert, maar waarvoor internationaal wel kopers zijn. Vervolgens stel je daar veel vragen bij. Is het van goede 
kwaliteit? Zijn de verhoudingen goed? Hoe is de conditie? Je voelt het als iets goed is. Dan moet je het durven 
kopen.' 

Hoewel hij zijn masterstudie Kunst, Markt en Connaisseurschap nog niet heeft afgerond, kreeg hij al twee banen 
aangeboden. Eén bij een internationaal veilinghuis en één bij een Amsterdamse kunstadviseur. Maar of hij dat gaat 
doen? 'Ik bepaal liever zelf wat ik doe.' De Mona Lisa en De Nachtwacht vindt hij uitgekauwde werken. Doe hem 
maar Portrait of a Young Man, van Raphael. 'Dat werk is gestolen door de nazi's en nooit teruggevonden, wist je 
dat? Misschien ligt het wel in de kelder van het Kremlin, of op de zolder van een ontsnapte nazi in Brazilië.' 
Veel studenten kunstgeschiedenis kunnen geen werk vinden in hun vakgebied. Wat doe jij anders? 
'Vragen stellen. Niet alleen over afkomst, merk, kwaliteit, originaliteit of verkoopbaarheid. Maar ook: Wat zegt het 
dat rijke Chinezen, Russen en Polen hun nationale speelgoed uit de jaren zestig en zeventig terugkopen? Waarom 
stijgen de prijzen daar gigantisch, terwijl die in Europa langzaam dalen? Gaat het nu meer om emotionele waarde 
dan om kwaliteit? Door die vragen leer ik mijn afzetmarkt kennen. De waarde van objecten zien. Ik heb met vijftien 
jaar kennis een naam opgebouwd en kan nu mijn markt gaan bepalen, zoals met die Chinese metaalpers. Soms 
moet ik nog volgen. Hoe minder dat moet, hoe beter.' 

Sinds zijn Masterdocent hem aanraadde om zijn kunsthistorisch onderzoek niet te doen naar schilderijen, maar 
naar speelgoed, durft hij het pas een kunstvorm te noemen. Hij las boeken waarin grote kunstenaars en filosofen 
speelgoed serieus bespreken en raakte daarvan nog meer overtuigd: 'De ontwerper Eames zei: 'Toys are not really 
as innocent as they look. Toys and games are the preludes to serious ideas.' Moderne kunstenaars, zoals Berlage, 
Van Doesburg en internationaal ook Klee en Feininger, zagen speelgoed als essentieel onderdeel van de kunsten. 
Rietveld en Torres García exploreerden de mogelijkheden van nieuwe kunst via speelgoed. García maakte 
bijvoorbeeld blokfiguurtjes om figuren te leggen. Superlelijke dingen, maar het idee erachter was dat een kind het 
figuratieve en het abstracte leert combineren en zijn creativiteit zich ontpopt. Speelgoed kan een ontwikkeling 
inzichtelijk maken of helpt jezelf te ontwikkelen. In dat licht kun je ook space toys en robots uit de jaren zestig zien.' 
Onderschat Nederland de waarde van speelgoed? 
'Ja, er wordt nauwelijks aandacht aan besteed, terwijl het Museum of Modern Arts in New York recentelijk een hele 
tentoonstelling aan de eeuw van het kind wijdde en het onderbouwde met wetenschappelijk onderzoek.' 
Wat adviseer je mensen die antiek speelgoed op zolder hebben liggen? 
'Gooi het nooit weg voordat je advies hebt gevraagd. Het kan zomaar enorme geldelijke en kunsthistorische waarde 
hebben. Ik weet zeker dat er Nederlandse zolders zijn die volstaan met de bijzonderste objecten.' 
Extra: Drie bijzondere objecten volgens Bilo 
Japanse 'dancing Mickey & Minnie Mouse' uit circa 1935 van het merk CT. 

Gemaakt van celluliod, dus zeer kwetsbaar. Het enige bekende model met originele doos. Waarde: 8.000-10.000 
euro. 

Japanse 'Mighty 8' robot van blik uit circa 1955 van het merk Masudaya Modern Toys. 

Erg zeldzaam speeltje dat de space age vertegenwoordigd; de tijd van ruimtevaart en automatisering. Waarde: 
3.000-4.000 euro. 

Chinese 'ME 651 12000-Ton Hydraulic Forging Press' van blik uit begin jaren zestig van het merk Shanghai Toys. 

Vertegenwoordigt het communistische ideaal van werk en vooruitgang. Hoewel momenteel zeldzaam, moeten er 
nog veel van zijn. Waarde: 2.000-2.500 euro. 
 
Graphic

 
Stefan Bilo: 'In de kunsthandel valt nog veel te halen. Wat ik doe met speelgoed, kan ook met andere kunstvormen, 
zolang je niet afgaat op belangrijke namen.'
Toys-art.com
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Board Games (71%); Clothing + Accessories (63%) 
 

Industry: Toys + Games (94%) 
 

Load-Date: July 3, 2014

 
End of Document





Afrikaanse vluchtelingen mogen voorlopig in Berlijnse school blijven
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 12
Length: 215 words
Body


Duitsland 
De veertig Afrikaanse vluchtelingen die zich sinds een week verschanst hadden op het dak van een school in de 
Berlijnse wijk Kreuzberg, mogen voorlopig in het schoolgebouw blijven. De politie ziet af van ontruiming, nadat 
bestuurders van het stadsdeel woensdagavond laat tot een vergelijk met de bezetters kwamen. In de straten rond 
de school, die de laatste dagen door duizend politiemensen volledig afgezet waren, kwam het de afgelopen dagen 
tot schermutselingen tussen politie en sympathisanten van de vluchtelingen. De Afrikanen, die beloven een deel 
van de school te ontruimen, krijgen een voorlopige verblijfsvergunning. De eis dat hun asielaanvraag in Berlijn zelf 
wordt behandeld, is ook ingewilligd. Bij het stadsdeel bestaan plannen om de school om te bouwen tot een 
vluchtelingencentrum. Kreuzberg, in het voormalige West-Berlijn al een wijkplaats voor immigranten, studenten 
en creatievelingen, heeft traditioneel een progressief stadsdeelbestuur. Nu bestaat dat uit de SPD, Die Linke en de 
Groenen. De vluchtelingen zitten al sinds eind 2012 in de school. Begin dit jaar leefden er vijfhonderd mensen 
onder erbarmelijke omstandigheden. Na het ontruimingsbevel bleven veertig diehards over, de meesten 
uitgeprocedeerd. Een paar lokale anarchisten voegden zich bij hen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Teaching + Teachers (63%) 
 

Load-Date: July 4, 2014

 
End of Document





Van scherpslijperij naar pragmatisme
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 2771 words
Byline: DOOR LOES REIJMER
Body


Correctheid - De politiek correcte suikerlaag is bijna helemaal opgelost 
Lang domineerde de 'linkse kerk' het morele debat, na 2000 veroverde de 'rechtse kerk' steeds meer terrein. Links 
kreeg er flink van langs. Is er na de correctie van de politieke correctheid sprake van een nieuw evenwicht? 
Ergens begin deze eeuw zou er hardhandig mee zijn afgerekend. En toch struikel je er nog dagelijks over: politieke 
correctheid. Tenminste, over de term. Kritiek op Zwarte Piet is politiek correct, leert een blik op Twitter: 'Als er nog 
zo'n links, politiek correct goedmens tegen me aan gaat zeiken over het afschaffen van Zwarte Piet, dan kan die 'm 
krijgen.' Iemand anders schrijft te gaan slapen met de hoop dat politieke correctheid er bij het ochtendgloren niet 
meer is. 

Geert Wilders gebruikt het graag. Het Nederlandse politieke establishment heeft 'de politiek correcte kop in het 
zand gestoken', schreef hij deze week nog in de Volkskrant. 

Politieke correctheid is veel, maar een compliment is het nooit. 

Het is een containerbegrip voor betutteling, de schroom om dingen te zeggen. Het wordt geassocieerd met de 
multiculturele samenleving en de erfenissen van de jaren zeventig. O jee, denk je bij de Turkse groenteboer, ik ben 
vast ook politiek correct als ik hier een bos koriander koop. 

Maar het rare is: zo vaak als het woord valt, zo weinig van de schroom die erbij hoort, is nog waar te nemen. Zijn er 
nog wel taboes in het publieke debat, zoals dat het geval was in de politiek correcte jaren? In het post-
Fortuyntijdperk is er weinig aarzeling om dingen te benoemen. De 21-jarige Hila Noorzai plaatste vorige week een 
mail online waarin verhuurder Kevin schreef geen kamer voor haar te hebben omdat haar naam niet Nederlands 
klinkt. Geen ontwijkend 'de kamer is al verhuurd' of 'we zoeken toch een jongen', nee: 'O, je bent van buitenlandse 
afkomst, dan gaat het niet door, sorry.' 

Dat is de paradox: veel krijgt het label politiek correct en tegelijkertijd is er bijna niets dat alleen nog in de schemer 
gefluisterd wordt. 

Je zou bijna terugverlangen naar 2004, het jaar waarin tenminste nog duidelijk was hoe het speelveld erbij lag. Je 
had de slappe theedrinkers en harde schreeuwers, zogenoemde idealisten en realisten. 

Decennialang had links het morele gelijk opgeëist, maar nu was rechts de bovenliggende partij. Liberale en 
conservatieve denkers domineerden de opiniepagina's. Linkse politici belichaamden, in de woorden van Paul 
Cliteur, 'de arrogantie van de softheid'. 

Lang was het minderhedendebat bedekt geweest onder de zoete merengue van politieke correctheid. Met de 
kritische geluiden van Frits Bolkestein en Paul Scheffer kwamen er barstjes in de schuimlaag, maar het was Pim 
Fortuyn die er in 2002 definitief het mes in zette. 

'De islam is achterlijk', zei hij dat jaar in een interview met de Volkskrant. En, over de stelling dat hij zou aanzetten 
tot haat: 'Hou nou op. Degenen die de boel onder het tapijt vegen, de Partij van de Arbeid voorop, Kok, die zijn toch 
verschrikkelijk?' 
Vingertje 
Dat laatste was misschien wel belangrijker dan het eerste. Hè hè, was de bijna triomfantelijke teneur van rechts in 
de jaren die erop volgden: eindelijk mocht worden gezegd hoe het nou echt zat met de islam en de multiculturele 
samenleving. En, met het opgeheven vingertje van links even uit de lucht, kon het ook nog in klare taal. 

Een nieuw 'intellectueel priesterdom' noemde publicist Dick Pels de felheid waarmee rechtse denkers het gelijk 
naar zich toetrokken in 2004. Hij koos die religieuze bewoordingen niet voor niets: in navolging van de jarenlange 
dominantie van de politiek correcte linkse kerk, leek er nu sprake van een rechtse kerk. 'Het is nieuwe politieke 
correctheid met nieuwe taboes', stelde Femke Halsema tijdens een congres van GroenLinks in 2004. Socioloog 
J.A.A. van Doorn, toch niet de grootste vriend van links: 'Er is een klimaat geschapen waarin alles wat links is niet 
deugt.' 

Het gif, de polemiek en de polarisatie: nu, tien jaar later, lijkt het Nederland van 2004 heel ver weg. Het was een fel 
maar een goed debat, vindt Nausicaa Marbe, publicist en columnist bij De Telegraaf. 'Iedereen heeft eraan 
deelgenomen, ook moslims. Ik hoor mensen weleens zeggen dat moslims zich meer moeten uitspreken over de 
problemen binnen de eigen gemeenschap. Hallo, denk ik dan, waar ben jij de afgelopen tien jaar geweest?' 

De schok was destijds zo groot door het beeld dat Nederland van zichzelf had. Niet alleen als tolerant land, maar 
vooral door het idee dat die tolerantie op basis van een open, nuchter en rationeel debat tot stand was gekomen. 
Werd de Nederlandse politiek immers niet gekenmerkt door consensus, het resultaat van langdurig overleg tussen 
wijze mannen die aan 's lands vergadertafels alle belangen zorgvuldig wogen? 

Onzin, zegt Herman Vuijsje, socioloog en auteur van het boek Correct over de opkomst en betekenis van politieke 
correctheid. Gevoelige politieke kwesties ontwikkelden zich vanaf de jaren zeventig tot politieke taboes. 'Er was 
geen consensus, maar angstvallig nageleefd conformisme.' 

'Etiquette', noemt hij het. 'Bijna religieus fanatisme: hier praten we niet over. Zo blijven taboes in stand tot het echt 
niet meer gaat.' 

Het taboe was zelfs zo groot dat medemenselijkheid ondergeschikt was. Toen Wil Schuurman, de echtgenote van 
Hans Janmaat, in 1986 bij de aanslag door antifascisten haar been verloor, hoorde ze niets van haar collega's uit 
de Tweede Kamer. 'We hadden een pot waarin iedereen elke maand geld deed en als dan iemand ziek was, kreeg 
die een bloemetje', vertelde ze onlangs in een interview. 'Ik heb elke maand meebetaald, maar geen bloemen voor 
mij. Niet eens een kaart.' 

Vooral rapporten over allochtonen en misdaad lagen gevoelig. In 2000 bleek dat een onderzoek naar allochtonen 
en criminaliteit een jaar lang in de la van de minister was blijven liggen. 'Het ministerie blokkeert publicatie van het 
rapport omdat de inhoud stigmatiserend zou zijn', onthulde Trouw, die het onderzoek in handen wist te krijgen. 'Het 
afglijdingsargument' speelde altijd een grote rol, zegt Vuijsje. 'Wie opperde dat bepaalde categorieën allochtonen 
vaker crimineel waren, werd er al snel van verdacht aan te sturen op een nieuw Auschwitz.' 

In dat licht is wat twee weken geleden gebeurde interessant: RTL Nieuws presenteerde een app waarmee je kunt 
opzoeken wat de herkomst is van verdachten in je woonplaats. 'In Leeuwarden zijn 96 verdachten met de herkomst 
Nederlandse Antillen', staat er dan. 'Dat is 6 procent van alle verdachten uit Leeuwarden.' 

Opvallend: van ophef was weinig sprake. De VARA-site Joop schreef er een bericht over en een paar twitteraars 
maakten wat negatieve opmerkingen. Maar echte beroering, met boze opiniestukken, debatten en verontruste 
gesprekken bij de koffieautomaat? Nee. 

De kritiek die er was, was bovendien eerder praktisch dan moralistisch. Dat RTL criminaliteit wil aantonen door 
cijfers te presenteren van mensen die alleen van een misdrijf worden verdacht, bijvoorbeeld. Maar de vraag was 
toch vooral: waarom? 'Wat schieten we op met zo'n app?', schreef NRC-columnist Floor Rusman. 'Stel dat je erin 
kunt zien dat in jouw gemeente de vertegenwoordiging van Marokkanen in de criminaliteitscijfers hoog is. Wat moet 
je dan doen? Extra oppassen voor Marokkanen? Verhuizen naar een gemeente waar je door andere nationaliteiten 
wordt beroofd?' 

Die pragmatische houding lijkt mijlenver verwijderd van de decennia van het grote knuffelen én de jaren van 
polarisatie. Wat zegt dat over het debat? Is de politieke correctheid met de schok van de jaren nul definitief de das 
omgedaan? 
Correctmensen 
Niet volgens GeenStijl. In de kolommen van de 'tendentieuze, ongefundeerde en nodeloos kwetsende' site waart 
nog altijd het politiek correcte spook. Zo zouden 'correctmensen' massaal kindhuwelijken vergoelijken met het 
argument 'dat het nou eenmaal cultuur is'. 

De term duikt om de paar topics op. Als oorzaak voor klein én groot leed. Politieke correctheid zou leiden tot rellen 
rond het WK-jurkje van Bavaria. (Een eigenares van een grotematenwinkel had geklaagd dat de jurk er alleen is tot 
maat 40, voor GeenStijl het bewijs dat de correcten alles wat leuk en lekker is, willen verbieden.) Maar ook tot 
verwerpelijke zaken als vrouwenbesnijdenis (letterlijk: 'Politieke correctheid leidt tot vrouwenbesnijdenis'). 

Het probleem, volgens de site: 'de Homo Policorrectus beschouwt andersdenkenden niet als mensen met een 
andere mening maar als Fout. Wie het niet eens is met een politiek correct mens hééft het niet fout, nee, hij IS fout.' 

De houding waardoor de vrouw van Janmaat na de aanslag geen bloemetje kreeg, dus. En waarbij opmerkingen 
over allochtonen en misdaad tot Auschwitz zouden leiden. Ja, dat is een prima weergave van de situatie in de 
decennia vóór de jaren nul. Een klimaat waarin GeenStijl niets hards over de islam zou kunnen schrijven, Pechtold 
en Wilders geen vriendelijk praatje met elkaar zouden maken en Wilders in de Volkskrant niet de ruimte zou krijgen 
het kabinet te verwijten de politiek correcte kop in het zand te steken. 

Je mag tegenwoordig juist vrijwel alles zeggen en met een beetje geluk worden tweets van het kaliber 'ze gingen 
voor goud maar kregen lood, toppie' (over de overval in Deurne) ook nog integraal vertoond in het NOS Journaal. 

'Het idee dat je dingen niet mag benoemen uit angst voor stigmatisering, is verdwenen', zegt Vuijsje. 'We hebben in 
Nederland nu een mooi, open debatklimaat. Beter dan ooit, als we de dreiging van extremistische moslims buiten 
beschouwing laten.' Marbe ziet weliswaar tot haar spijt dat de hardste schreeuwer vaak meer aandacht krijgt dan 
de doordachte, belangrijke opinie, maar: 'Alle meningen krijgen een kans, dat is in de laatste veertien jaar wel 
veranderd.' 

Het verwijt van politieke correctheid is daarmee een retorische truc geworden, een poging om anderen in de hoek 
te zetten die sinds de jaren nul een vervelende bijsmaak heeft gekregen. Maar hoe verder we verwijderd raken van 
die periode, hoe sleetser de truc wordt. 

Dat geldt ook voor de moedwillige incorrectheid. 'In het begin was het nog wel spraakmakend wat Rutger Castricum 
in Den Haag deed', zegt Godfried Engbersen, hoogleraar sociologie aan de Erasmus Universiteit Rotterdam. 
'Tegenwoordig hebben politici gewoon een weerwoord. Die incorrectheid is een bot voorwerp geworden.' Na de 
jaren van polarisatie is er volgens hem een amoralistische politiek ontstaan. 'Heel af en toe wordt nog een 
moralistisch ei gelegd, zoals de PvdA rond het illegalenstandpunt. Maar er worden vooral pragmatische 
oplossingen gezocht. Partijen die mijlenver uit elkaar liggen, zijn coalities aangegaan, zoals de VVD en SP in 
verschillende gemeentes.' Met die pragmatische politiek is het debat minder ideologisch geladen, stelt Engbersen. 
'Technocratischer.' 

Wie weleens wat tijd op sociale media doorbrengt, krijgt die indruk niet. De discussies op Twitter kunnen de 
scherpte hebben van 2004, er wordt hard geschreeuwd en soms gescholden. Aan de andere kant: er wórdt 
gediscussieerd. Niet alleen over de voetbalcommentatoren tijdens het WK, maar ook over seksisme, feminisme en 
racisme. 
Compromispiet 
In dat laatste zien sommigen een nieuwe vorm van politieke correctheid. Er heerst, vindt Marbe, 'racismehysterie'. 
'Nederland zou een zwaar racistisch land zijn. Niet waar: beleid, instituten, onderwijs en samenleving zijn niet 
racistisch.' De discussies over Zwarte Piet en 'het gemekker van feministen' over roze en blauw speelgoed deden 
GeenStijl ook de noodklok luiden over een revival van de politieke correctheid. 'We willen geen zelfcensuur meer 
plegen op onze meningen uit angst om te worden verketterd door oogklepdragende moraalterroristen', schrijft de 
site. Maar op onderwerpen als racisme en seksisme rust nu toch juist géén censuur? 

In de discussie over Zwarte Piet komen voor- en tegenstanders uitgebreid aan het woord. Het programma Knevel & 
Van den Brink liet zelfs een compromispiet opdraven - pragmatischer en opener krijg je het niet. Toen Asha ten 
Broeke bij Pauw & Witteman zei waarom zij de folder van Bart Smit seksistisch vindt, kreeg ze het aan de stok met 
Telegraaf-columnist Paul Jansen, die het allemaal maar onzin noemde. 

De reflex om iets seksistisch of racistisch te noemen doet misschien denken aan de jaren waarin de politiek 
correcte suikerlaag nog als een warme deken over het debat lag, maar het verschil met vroeger is dat je je 
gesprekspartner er niet monddood mee maakt: er wordt over verder gepraat. Was de voorpagina van de Volkskrant 
waarop Balotelli als een donkere spierbundel stond afgebeeld met de tekst 'dit is een Italiaan' racistisch? Nee, 
concludeerde de ombudsvrouw: het was vooral een open deur. 

In zo'n open klimaat komen de dingen die echt racistisch zijn tenminste eerder bovendrijven. Hila Noorzai, de 
studente die de kamer niet kreeg omdat ze 'van buitenlandse afkomst is', ontving honderden steunbetuigingen. 
Ook GeenStijl liet van zich horen. Redacteur Matthijs van den Beukel vatte samen: 'Kevin is een lul.' 
ALLES WAARTEGEN DE PVV STRIJDT, KOMT SAMEN IN HET WOORD 
Wanneer hij voor het eerst het woord 'grachtengordel' negatief gebruikte? 'Toen ik 2 was', grapt Martin Bosma. Hij 
bedoelt: vanaf het moment dat hij kon praten. Dan serieus: 'Ik heb het niet bedacht hoor, dat zou te veel eer zijn. 
Het bestond al.' 

Nee, bedacht hebben ze het niet bij de PVV, maar misprijzend spreken over de grachtengordel doen ze vanaf het 
allereerste moment dat ze in de Tweede Kamer zitten. Aanvankelijk Geert Wilders alleen, in 2004, als de van de 
VVD afgesplitste groep-Wilders. Met Bosma als zijn medewerker en speechschrijver. Vanaf 2006 met een fractie 
van 9 man, tussen 2010 en 2012 zelfs met 24, nu nog met 12. 

Want dat valt op bij het teruglezen van debatverslagen: niet alleen Geert Wilders spuwt het woord steevast uit als 
een strontvlieg die ongevraagd zijn mond is ingevlogen, al zijn fractiegenoten doen het. Symbool van de gevestigde 
orde, icoon van het establishment - alles waartegen de PVV strijdt, komt samen in Het Woord. 

'Grachtengordel' komt bij de PVV vaak van de tong in combinatie met andere dingen die heel verderfelijk zijn. 
Publieke omroep ('linkse staatsomroep'). Hilversum ('gesubsidieerd Mediapark'). NRC Handelsblad 
('vooringenomen elitekrantje'). GroenLinks ('Pol Pot-aanhangers'). Trek er een vies gezicht bij, spreek de reeks met 
minachting uit en het beoogde retorische effect is daar. 

Bosma, de chief whip van de fractie, kan gerust als brein achter het taalgebruik van de PVV worden beschouwd. 
Een beetje vreemd is het wel voor een man die - anders dan de Limburger Wilders - zweert bij Amsterdam. Bosma 
studeerde politicologie aan de faculteit sociale wetenschappen van de Universiteit van Amsterdam; linkser kun je 
het niet hebben. Hij dronk bier in café De Pels, woonde in de Jordaan en nu in Oost, in een overloopbuurt van de 
grachtengordel. 'De vraag die mij het meest wordt gesteld: waar is het misgegaan?', mag Bosma graag zeggen. 

Het antwoord laat zich terugvinden in de Handelingen van de Tweede Kamer. Neem deze uitspraak, in 2008, tegen 
minister Ronald Plasterk, toen van Onderwijs, Cultuur en Wetenschappen, over de omroep: 'De Mediawet zegt, ik 
zeg het on-juridisch, van ons allemaal voor ons allemaal, maar de praktijk is eerder: betaald door ons allemaal, 
maar op grond van de links-liberale grachtengordel.' 

Het inmiddels van de PVV afgescheiden Kamerlid Louis Bontes had het virus ook te pakken. Bontes, begin 2012 
over het Polen-meldpunt: 'Ik wil opmerken dat vanmiddag om vier uur al 22.500 Nederlanders hebben gereageerd. 
De grachtengordel keurt dit af: het is minderwaardig en het kan niet. Maar de Nederlander laat weten wat hij ervan 
vindt en spreekt zich uit.' 

Wilders zelf zei in 2012 over het Lente-akkoord dat het wel leek of 'de complete Postcode-kanjer op de 
grachtengordel was gevallen' en Fleur Agema zei rond die tijd in een zorgdebat: 'Hoeveel mensen moeten hun 
eigen risico volledig betalen, zodat de Amsterdamse grachtengordelelite van D66'ers weer goedkoper naar het 
theater kan?' 

GroenLinks-Kamerlid Jesse Klaver had eind 2011 zijn buik vol van de vaste PVV-mantra en zei dat hardop. Hij 
kreeg lik op stuk van PVV'er Harm Beertema: 'Tot mijn laatste adem zal ik bezig blijven de grachtengordel en 
GroenLinks te bestrijden.' 

Remco Meijer 
De discussie over Zwarte Piet en 'het gemekker van feministen' over roze en blauw speelgoed deden GeenStijl de 
noodklok luiden over een revival van politieke correctheid 
Degenen die de boel onder het tapijt vegen, de Partij van de Arbeid voorop, Kok, die zijn toch verschrikkelijk? (Pim 
Fortuyn in de Volkskrant (2002)) 
 
Graphic

 
Gees Voorhees
Gees Voorhees
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Religion + Spirituality (94%); Immigration (90%); Politics (89%); Muslims + Islam (80%); Labor Force 
(77%); Political Parties (74%); Freedom Of Expression (73%); Population + Demographics (69%); Social 
Assistance + Welfare (63%) 
 

Load-Date: July 4, 2014

 
End of Document





'Ik ben geschokt door gebrek aan kennis over slavernij'
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 773 words
Byline: VAN ONZE VERSLAGGEVER BART DIRKS
Body


Racisme in Nederland: De kwestie Zwarte Piet 
Terwijl een rechter oordeelde dat Amsterdam Zwarte Piet niet mag toelaten, waren de VN in het land. 
Nederland onderscheidde zich door zijn traditie van tolerantie en openheid. Juist daarom is het 'verrassend en 
zorgwekkend dat er wordt gezwegen over racisme en discriminatie'. Zwarte Piet is daarvan slechts een voorbeeld. 

Dat oordeelt de 'Werkgroep van experts op het gebied van mensen van Afrikaanse afkomst'. Het is een 
onafhankelijke groep deskundigen, in 2002 opgericht na de VN-antiracismetop in het Zuid-Afrikaanse Durban. In 
opdracht van de Hoge VN-Commissaris voor de Mensenrechten keek de werkgroep negen dagen in Nederland en 
op Curaçao naar de positie van mensen van Afrikaanse afkomst. 

Een van de leden is Verene Shepherd uit Jamaica. Vorig najaar oogstte ze een storm van verontwaardiging omdat 
ze zei dat Zwarte Piet een voorbeeld is van racisme en 'een terugkeer naar de slavernij in de 21ste eeuw'. 
Bent u van mening veranderd door uw werkbezoek? 
Shepherd: 'Niet het Sinterklaasfeest is het probleem, maar de relatie tussen Sinterklaas en Zwarte Piet, zijn 
huidskleur en zijn stereotype gedrag. Nederland is een multicultureel land, veel meer dan toen de Zwarte Piet-
traditie anderhalve eeuw geleden begon. Nu, in de 21ste eeuw, wonen hier veel Surinamers en Curaçaoënaars. Als 
zij zich beledigd en gediscrimineerd voelen, dan moet je gaan praten over veranderingen. 

'Ik ben geschokt door het gebrek aan kennis over de slavernijgeschiedenis. Het onderwijs besteedt er amper 
aandacht aan. Die onwetendheid voedt het onbegrip en leidt tot intolerantie. Tot haat en tot de vele fijne brieven die 
ik uit Nederland kreeg.' 
Wat stond er in die brieven? 
Shepherd: 'Ze waren ronduit onbeschoft en vijandig. Ik kon de wc's komen schoonmaken, terwijl ik gepromoveerd 
ben in Cambridge, hoogleraar ben in Jamaica en zestien boeken schreef over het slavernijverleden en 
genderkwesties. Niet alleen ik kreeg duizenden hatelijke en racistische mails, ook collega's op de universiteit en bij 
de VN. Op Facebook heb ik maar niet gekeken. Die mails zeggen niets over mij, maar over de afzenders.' 
Ze zijn boos dat de VN een geliefde traditie wil aanpakken. 
Voorzitter van de werkgroep, prof. Mireille Fanon-Mendes-France uit Frankrijk: 'We zijn ons bewust dat Sinterklaas 
een van de populairste tradities is en een belangrijke familietraditie. Maar omdat iets een traditie is, is het niet per 
definitie onaantastbaar. Een traditie moet soms veranderen. Hoe, dat is aan de Nederlandse samenleving. We zijn 
blij dat het debat landelijk wordt gevoerd.' 
Uw werkgroep vindt dat het debat iedereen moet betrekken, respectvol en niet confronterend. Maar de voor- en 
tegenstanders bevechten elkaar bij de rechter. 
Prof. Mirjana Najcevska, lid van de werkgroep uit Macedonië: 'Als je je gediscrimineerd voelt, moet je dat 
aankaarten bij de rechter. Die mogelijkheid maakt Nederland tot een beschaafd land. Het vonnis dat de intocht in 
Amsterdam kwetsend kan zijn, kwam onverwacht. De rechter laat aan de maatschappij weten: het is tijd om een 
echte dialoog te beginnen. Dit wordt een examen, ook voor de Nederlandse regering.' 

Shepherd: 'Ik feliciteer de mensen die de zaak hebben aangespannen.' 

Los van Zwarte Piet is de werkgroep kritisch over de situatie van mensen van Afrikaanse afkomst in Nederland en 
op Curaçao. 

Fanon-Mendes-France: 'In de officiële verhalen horen we dat discriminatie op geen enkel niveau wordt getolereerd 
en dat iedereen gelijke kansen krijgt, zoals in artikel 1 van de Grondwet staat. Maar discriminatie op basis van 
huidskleur is wel degelijk een probleem, dat hoorden we telkens in gesprekken. Surinamers en Antillianen zijn drie 
keer vaker werkloos dan autochtone Nederlanders. Uitzendbureaus discrimineren bij hun selectie. Op Curaçao is 
het onderwijs eurocentrisch en kunnen leerlingen nauwelijks Papiamento leren.' 
Toch noemt u Nederland een voorbeeldland. 
Najcevska: 'We zijn harder voor landen als Nederland, Engeland of de VS. Zij spreken andere landen ook aan op 
mensenrechten. Dan kom je onder een vergrootglas te liggen.' 

Shepherd: 'Jullie hebben een goed ontwikkeld sociaal en economisch systeem. Als het dan tegenvalt, is de 
teleurstelling groter.' 
U bent in hartje zomer hier. Was 5 december geen beter moment? 
Shepherd: 'Dat kon praktisch niet, toen zaten we voor vergelijkbaar onderzoek in Brazilië. We hebben heus wel een 
beeld van hoe Sinterklaas wordt gevierd, maar eigenlijk gaat het er niet eens over hoe het in werkelijkheid is. Het 
simpele feit is dat mensen zich door Zwarte Piet gekwetst voelen. Dan moet je in staat zijn door hun ogen te kijken.' 
 
Graphic

 
Mireille Fanon-Mendes-France, Verene Shepherd en Mirjana Najcevska, vrijdag in Den Haag.
Foto Klaas-Jan van der Weij
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Racism + Xenophobia (94%); Bullying (78%); Slavery (76%); Customs + Cultural Heritage (71%) 
 

Company:  FACEBOOK INC (52%) 
 

Load-Date: July 4, 2014

 
End of Document





Dat vreselijke kuddegedrag
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 1793 words
Body


Amsterdamhaat - De hoofdstad is een kutstad 
ÖZCAN AYKOL (Deventer, 1984) schreef in de Nieuwe Revu een column tegen Amsterdam. Hij kreeg 
negenduizend boze reacties, tot bedreigingen aan toe. JONATHAN VAN HET REVE (Amsterdam, 1983) kan zich 
niet voorstellen dat iemand niet van zijn stad houdt, en probeert te begrijpen wat Akyol zo tegenstaat. 
'Scharrebier is leuk', sms't Akyol. Daar spreken we dus af: een bruine kroeg aan het Rapenburgerplein, vlak bij het 
Scheepvaartmuseum. We gaan bij het raam zitten, uitkijkend op de Nieuwe Herengracht. 
Dit vind je dus wel mooi? 
'Als ik ergens kom, zoek ik altijd de identiteit van de plek. Dit is niet zomaar een café: het was ooit een 
zeemanskroeg, waar mensen van buiten de stad zich verzamelden. Nu komen er juist echte Amsterdammers en 
weinig toeristen.' 
En jij, wat voel jij je? 
'Een toerist. Sinds drie maanden huur ik hier om de hoek een appartement, waar ik vier à vijf dagen per week ben, 
maar nog steeds ken ik maar 10 procent van de stad. Ik moet voortdurend mijn navigatie-app gebruiken.' 
Is het heel anders dan thuis? 
'Ja, vooral de mensen. Soms zet ik mijn raam open als ik schrijf, dan hoor ik Spaans, Russisch, Turks, Duits... 
Deventer is ook een stad, maar daar praat iedereen gewoon Nederlands.' 
En behalve de toeristen? 
'Hier is veel meer competitie, ook onder vrienden. Wie heeft de beste baan, de leukste vriendin... Op feestjes staan 
mensen constant tegen elkaar op te bieden. En bij de eerste drie vragen zit altijd: 'Wat doe jij voor werk?' In 
Deventer zou nooit iemand dat vragen.' 
Nee? 
'Ik heb het laatst nog gecheckt bij mijn vrienden. 'Met wie ben jij hier?', 'Woon je in de buurt?', 'Vind je het leuk?' - 
dat zijn normale vragen. Werk niet. Daar zit meteen een suggestie in. Als zij zich hier zouden begeven in de kringen 
waar ik nu kom en ze zouden vertellen dat ze schotelantennes verkopen, of bedden monteren bij Auping, dan zou 
daarop worden neergekeken.' 
En de elite in Deventer kijkt nergens op neer? 
'Nee, de Aupingfabriek is daar heel belangrijk, dat is een echt Deventers bedrijf. Eenvoudig werk staat daar veel 
dichter bij de mensen, terwijl hier één op de vijf jongens een grote baard heeft, een zonnebril, een overhemd tot 
hier, skinny jeans... allemaal hipsters! Dat is echt alleen in Amsterdam.' 
En dat ergert je. 
'Ja! Vooral het conformisme. Ik haat het als mensen hun leven inrichten op basis van sociale druk en mode.' 
Maar je vindt ze er toch juist raar uitzien? Ben je zelf dan geen conformist? 
'Nee, want zij doen iets na. Dat is geestelijke armoede. En het gaat niet alleen om kleren, je hebt ook niet-zichtbare 
hipsters, die een bepaalde leefwijze nastreven. Veel mensen van mijn leeftijd zitten hier in een identiteitscrisis: ze 
hebben alles, ze willen het maken, maar ze weten niet hoe. Dan krijg je dat oeverloze gezeik op die terrasjes... Dat 
is hier veel sterker dan in de provincie, want het versterkt elkaar: iedereen die het wil maken, komt hierheen. Er 
lopen hier tienduizend jongeren rond die een boek willen schrijven, maar bijna niemand heeft iets te vertellen. Dus 
dan houden ze een debatavond over de quarterlifecrisis - een groot thema in Amsterdam - en gaan ze bij elkaar 
zitten in de Pels en de Zwart. Alsof dat helpt! Je moet je juist losweken van die mensen.' 
Waarom doet niemand dat? 
'Omdat men denkt dat Amsterdam het centrum van de wereld is. Toen ik nog fulltime in Deventer woonde, kreeg ik 
soms verzoeken voor interviews en dan vroegen ze mijn adres, en als ze dan hoorden dat ik helemaal in Deventer 
woonde, zeiden ze: 'O sorry, dan kan het niet doorgaan.' Dat is toch raar? Waarom zitten alle uitgeverijen hier? En 
alle hippe festivals?' 
Dat is gewoon zo gegroeid, toch? Blijkbaar is er vraag naar. Ik ben toch ook niet boos dat hier nooit een 
tractorpulling is? Of dat het skûtsjesilen zich tot Friesland beperkt? 
'Nee, dat is echt iets anders. Ik bedoel Matthijs van Nieuwkerk, die op nationale televisie Eberhard van der Laan 
aankondigt met: 'Hier is 'ie, onze burgemeester!' Dat is gewoon een Amsterdams programma, terwijl er zoveel meer 
gebeurt in Nederland.' 
Is dat zo? 
'Nou, per vierkante kilometer gebeurt hier meer ja, maar er wordt vooral ook meer over geschreeuwd.' 
Ergert je dat ook in New York of in Londen? 
'Daar ben ik nooit geweest, maar ik geef meteen toe: ik ben gewoon een boer. Gisteren zat ik met mijn vriendin op 
het Rembrandtplein en toen kwam er een dronken Brit op het tafeltje naast ons zitten, strak van de drugs, die coke 
van ons wilde kopen. Jij vindt dat misschien normaal, maar ik erger me dan.' 
Hoezo? 
'Omdat ik gewoon rustig met mijn vriendin op een terras wil zitten!' 
Maar nu weet je dus dat je daar niet moet gaan zitten. Dat is juist zo leuk: elke buurt is anders. 
'Maar kun je dan wel spreken van Amsterdam? Je praat alsof de stad een gespleten persoonlijkheid heeft! 
Misschien ben ik wat autistisch aangelegd, maar ik vind het fijn als een stad een identiteit heeft.' 
Wat is de 'identiteit' van Deventer dan? 
'Hard werken. Een volkse stad, net als Rotterdam.' 
Maar daar zijn toch ook Turkse theehuizen voor Turken, chique restaurants voor rijkelui? 
'Niet zo extreem als hier. Amsterdam is een federale samenleving geworden, met allemaal losse, verschillende 
stukken.' 
Dat klinkt al veel genuanceerder: in je column staat dat het gewoon een kutstad is. 
'Dat was natuurlijk dik aangezet, maar er is hier echt wel iets mis, hoor. De Javastraat bijvoorbeeld, als ik daar loop, 
waan ik me in een soort Turks-Marokkaanse stad. En als je dan leest hoe de gemeente dat expres heeft gedaan... 
Dat klopt echt niet. Segregatie is een groot probleem en dan gaat de overheid ook nog een moskee subsidiëren of 
een Marokkaans buurthuis. Dan maak je het toch erger?' 
Om even bij je column te blijven: je ergert je vooral aan import-Amsterdammers? 
'Ja, mensen die hier drie jaar wonen en dan zeggen dat ze echte Amsterdammers zijn en neerkijken op de 
provincie.' 
Maar als je Amsterdam stom vindt, wat kan het je dan schelen als mensen zich zo willen noemen? 
'Het is weer dat kuddegedrag. Waarom zou je het doen? Je woont hier pas net, en dan ga je rondlopen in een 
Ajaxshirt en 'Joden!' roepen, dat is toch niet normaal? Dan heb je geestelijke tekortkomingen, dat moet wel.' 
Geldt dat ook voor landen? Is het ook achterlijk om als import-Nederlander in een oranje shirt te lopen? 
'Nee, als je in dit land komt wonen, als je hier echt voor anker gaat, dan ben je na een tijdje gewoon een 
Nederlander. Zo beschouw ik mezelf ook. Dat 'Amsterdammer zijn' is dwepen met iets wat je niet bent. Echte 
Amsterdammers wonen zeshoog in Noord, of zijn naar Almere gevlucht. Als je zeven jaar geleden uit Nijkerk bent 
gekomen, moet je niet op zo'n agressieve manier gaan roepen dat je een Amsterdammer bent. De reacties op mijn 
column, daar sprak echt een soort extremisme uit, radicalisme...' 

Een grote man van 50 vangt op weg naar de wc een stuk van ons gesprek op. Hij blijft staan en kijkt naar Akyol. 

'Jij was toch tegen Amsterdammers? Ja toch? Wat kom je hier doen dan?' 

'Ik ga zo weer weg hoor', zegt Akyol rustig. 

'Goed zo', zegt de man. Hij loopt naar de wc. 

'Kijk, dit soort figuren zijn Amsterdammers dus.' 
Was dit geen gebbetje? 
'Nee hoor, dit was oprecht. Het gebeurt vaker hoor, dat mensen me zo aanspreken. Dan vraag ik of ze weten dat ik 
politiebewaking had. 'Heb je verdiend', zeggen ze dan.' 
Waar zou dat vandaan komen? 
'Bij die import-Amsterdammers is het in elk geval een soort bewijsdrang. Net als die Arnoud van Doorn, die PVV'er 
die moslim werd, die moet het ook éxtra fel uitdragen.' 

'Tegen Ajax-supporters was je ook, toch?' De man is terug van de wc. Hij kijkt uitdagend naar Akyol. Dan loopt hij 
naar buiten. 
Sorry, ik vrees dat dit toch een geboren Amsterdammer was. 
'Nou, dat accent leren ze snel, hoor. Op mijn column kwamen van echte Amsterdammers juist heel positieve 
reacties. Zij herkennen het beeld dat ik schets. Het gescheld komt allemaal van provincialen met een 
minderwaardigheidscomplex.' 

'Hee, alles goed?' 

Een postbode komt het café binnen met een pakketje. 

'Hij is m'n mattie', zegt Akyol. 

'Ga je zo naar huis', vraagt de postbode. 'Wil je deze dan op de trap leggen alsjeblieft?' 

'Is goed', zegt Akyol. 'Ben jij Amsterdammer?' 

'Ja, geboren en getogen.' 

'Wat vind je van mensen die van buiten Amsterdam hier komen wonen?' 

'Ik let er niet op. Ik heb daar geen tijd voor, man. Ik moet zien te overleven.' 

Hij vertrekt. 

'Kijk, hij heeft gewoon schijt aan wat ik heb geschreven.' 
Ja, maar dus ook aan de dingen die jou ergeren. Waarom jij dan niet? 
'Omdat ik het niet snap. Ik ben ook gewoon een misantroop. In Deventer erger ik mij ook, maar dat is minder 
interessant.' 
Ja, wie wil er nou een column over Deventer lezen? 
'Het is mijn taak als columnist om te provoceren, ik heb de stad een spiegel voorgehouden en gezegd: kijk, je bent 
lelijk.' 
Maar waarom wil je dat zo graag zeggen? Ik zie het ook vaak op internet, onder onschuldige filmpjes over 
Amsterdam, van de grachten in 1950 of zo. Dan gaat de helft van de reacties over wat een kutstad het is! Ik ga toch 
ook niet woedend reageren op een filmpje over Apeldoorn of Leeuwarden? Wat kan mij het schelen of dat leuke 
steden zijn? 
'Die onverschilligheid! Dat is juist zo onuitstaanbaar.' 
Nu klink je alsof je zelf een minderwaardigheidscomplex hebt. 
'Ja, dat speelt zeker mee. 

'O kijk, daar loopt er eentje! Een hipster. Met een knotje in zijn haar. Zie je wel?' 

We kijken uit het raam, het is inderdaad een buitengewoon fraai exemplaar. 
Die wil ook gewoon een vriendinnetje, hij doet jou toch niks? 
'Het is een passieve provocatie.' 
Je schrijft: 'Alleen bij de tokkies en de allochtonen aan de rand van de stad is het goed toeven.' Ga je vaak langs 
op die galerijflats, aankloppen en kletsen of zo? 
'Nee, maar ik kan gewoon beter opschieten met mensen zonder pretentie. Die postbode bijvoorbeeld, je ziet hoe 
normaal die met me omgaat. Het gaat er niet om dat mensen niet gestudeerd hebben of zo, maar in volkswijken 
zijn mensen oprecht, je weet precies wat je aan ze hebt.' 
Toch ben ik in de war: aan de ene kant haat je het conformisme van die hipsters en die schrijvers, maar 
tegelijkertijd vind je het vreselijk dat de stad zulke verschillende wijken heeft. En arbeiders en allochtonen prijs je 
om hun voorspelbaarheid. Ben je nou voor of tegen kuddegedrag? 
'Het gaat om pretentie. Hipsters willen iets zijn wat ze niet zijn, gewone mensen zijn zichzelf. 

'Authenticiteit, dat vind ik prettiger. Dat ben ik gewend. En nogmaals: het is puur persoonlijk wat ik van de stad vind. 
Maar ik weet wel dat ik er nooit aan zal wennen. Ik ben nu al aan het kijken naar een definitieve plek om mij te 
vestigen, een boerderijtje in de buurt van Deventer.' 
Net als Matthijs van Nieuwkerk! 
'Ja, nou en? Ik ben gewoon een boer, geen stadsmens.' 
 
Graphic

 
Illustratie Gees Voorhees
Illustratie Gees Voorhees
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Communities + Neighborhoods (94%); Ethnic Groups (75%); Sex + Gender Issues (71%) 
 

Industry: Destinations + Attractions (87%); Tourism (82%); Retail + Wholesale Trade (75%); Museums + Galleries 
(64%); Bookstores (62%) 
 

Load-Date: July 4, 2014

 
End of Document





Groep moet weg uit Vluchthaven
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 4
Length: 66 words
Byline: ANP
Body


Asielzoekers 
De rechtbank in Amsterdam heeft vrijdag besloten dat de uitgeprocedeerde asielzoekers die in de zogenoemde 
Vluchthaven verblijven het pand binnen vier dagen moeten verlaten. De gemeente Amsterdam gaf de groep een 
half jaar geleden toestemming om er tot 1 juni te blijven. De groep ging niet weg, waarop de gemeente naar de 
rechter stapte. De rechtbank stelde eerder het vonnis nog uit. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Law Courts + Tribunals (94%); Refugees (90%); Trial + Procedure (81%); Judges (78%); Property + 
Housing Regulation + Policy (69%); Law Enforcement (68%); Verdicts (65%); Civil Procedure (65%); Justice 
Departments (64%); Immigration Law (63%) 
 

Load-Date: July 4, 2014

 
End of Document





Het raadsel Rutte
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 2390 words
Byline: DOOR JAN HOEDEMAN EN MARTIN SOMMER ILUSTRATIE WENDY VAN DER WAUW
Body


Zijn vierde parlementaire jaar in het Torentje werd Mark Ruttes oogstjaar. Critici verwijten hem nog steeds gebrek 
aan eigen wil en visie. Bewonderaars noemen hem de perfecte leider voor deze tijd: wendbaar, snel schakelend en 
zonder al te veel profiel. Wie is Mark Rutte? 
Bijna vier jaar is Mark Rutte nu premier. Effectiever dan in het zojuist afgelopen parlementaire jaar was hij nooit. 
Samen met de Partij van de Arbeid haalde hij de zorg, de pensioenregelingen, de arbeidsmarkt en de 
hypotheekrenteaftrek binnenstebuiten. Onder PvdA-ministers hoor je tegenwoordig geen kwaad woord over hem, 
voordien legde hij met even groot gemak een arm om de schouder van Geert Wilders. We weten weinig over hem 
en naarmate de tijd verstrijkt, wordt het raadsel alleen maar groter. Wat beweegt Mark Rutte? 

Het politieke jaar begon met zijn Schoo-lezing. Veelzeggend was dat de discussie niet over zijn visie ging maar 
over de vraag of de premier überhaupt een visie had. Ooit stond hij bekend als links in de VVD, nu niet meer. Nu wil 
hij een kleine staat en dat mensen zelf dingen gaan regelen. In de Troonrede heette dat de 
participatiesamenleving, waar vervolgens buitenlandse journalisten op af kwamen. Gaan ze in Nederland de 
verzorgingsstaat afbreken? 

De Kamer vroeg uitleg en er kwam één mager velletje. Een gemiste kans om zijn ideeën neer te zetten, vond menig 
politicus. Maar links of rechts, dat kan Rutte op de keper beschouwd weinig schelen. Bij links Nederland staat hij 
uiteraard bekend als rechts of zelfs 'neoliberaal'. Maar PvdA-bewindslieden waren blij verrast door Ruttes 
opvattingen, die op een aantal terreinen haaks staan op die van zijn partij. 'Waarom moeten we meer verdienen in 
Nederland', zegt Rutte over salarissen in de publieke sector. Het verbod op wilde dieren in het circus in het 
regeerakkoord komt van Rutte persoonlijk: 'Dat kan toch niet meer in deze tijd?' 

En Rutte vindt dat schoonmakers bij de overheid in vaste dienst horen: 'Ze moeten ook vakantiegeld, taart en een 
kerstpakket krijgen.' Dat valt bij Rutte niet onder politieke ideeënstrijd. Als je hem ergens niet van kunt 
beschuldigen, dan is het van de ideologische vergezichten en hoogdraverij. Zal ik het raam openzetten, dan kan 
het hele land het horen, zegt hij weleens tegen PvdA-leider Diederik Samsom als die weer eens een hooggestemd 
referaat afsteekt. Google 'Rutte' en 'vergezichten' en je krijgt 34.300 hits. Meestal in combinatie met het woord 
'geen'. 

Wat is zijn ambitie, wat wil hij tot stand brengen? Premier zijn, dat is zijn ambitie, zeggen de sceptici. Hoger niet. Hij 
geniet ervan, dat kun je wel zien, ofschoon je beslist niet kunt zeggen dat hij hangt aan status. Hij gaat net zo 
makkelijk om met de schoolkinderen van de vmbo-school in de Schilderswijk die hij nog een dag in de week 
lesgeeft, als met de Duitse bondskanselier Angela Merkel. Zelf noemde Rutte de eerste liberale premier, Cort van 
der Linden, wel zijn voorbeeld. Die bracht het grote compromis tot stand tussen confessionelen en liberalen, 
waarmee de schoolstrijd werd beslecht. 

Nu hebben we het grote compromis van liberalen en sociaal-democraten. De peilingen zijn beroerd, de 
samenwerking gaat boven verwachting. Zonder meer de grote verdienste van Rutte, daarover zijn vriend en vijand 
het eens. De stemming in de Trêveszaal is goed, er is plezier. Sommigen herinneren zich nog de nare opzetjes uit 
de tijd van Balkenende en Bos. 'CDA en PvdA waren elkaar achterlangs aan het kapot maken', zegt Samsom 
daarover. 'Wij kregen van bovenaf niet te horen dat dat niet gewaardeerd werd. Nou, dat krijgen ze nu dus wel te 
horen.' 

Premier Rutte kan als geen ander zijn gesprekspartner op zijn gemak stellen. 'Comfort bieden', zoals hij dat zelf 
noemt. Critici zeggen dat zijn inbreng ook niet verdergaat en noemen dat het werk van een procesmanager van 
Unilever. Bewonderaars noemen hem een politicus die perfect in deze tijd past. De wereld is ingewikkeld en de 
burger zo volwassen dat hij permanent terugroept. Daarbovenop wordt de politieke toestand van Nederland wel 
vergeleken met een pan spaghetti - daar kan alleen een wendbare, snel schakelende politicus zonder al te veel 
profiel nog mee uit de voeten. Zo iemand als Mark Rutte. 
Het moment 
Het afgelopen jaar is er verbazend veel besloten en dat zonder een meerderheid in de Eerste Kamer. De sanering 
van de langdurige zorg, de beperking van de hypotheekrente, de versobering van de pensioenen. Dat is nog maar 
een greep. Allemaal onderwerpen die politiek gezien decennialang muurvast zaten. Die dossiers zijn dit jaar 
losgesjord, onder leiding van Rutte. Dat is zijn visie, zou je de Rutte-critici kunnen voorhouden. Of in elk geval zijn 
visitekaartje. Met onverbeterlijk optimisme, vasthoudendheid en het opjuttend vermogen van de betere 
voetbaltrainer. Iemand die permanent zijn geestelijk bureau leeg houdt om politieke brandjes in de kiem te smoren. 
Die politieke tegenpolen dwingt om zélf compromissen te sluiten En als het dan lukt, zoals laatst bij het leenstelsel 
voor studenten, is hij diep tevreden. 'Top!' 

Het omslagpunt waren de politieke beschouwingen, september 2013. De vooruitzichten waren ronduit somber. Het 
kabinet had eind 2012 een ongelukkige start gehad, eigenlijk meteen al bij de presentatie. Rutte en Samsom 
hadden hun enthousiasme niet in toom, na een harde campagne waarin zij recht tegenover elkaar hadden gestaan. 
Meteen daarna kwam het oproer in de VVD over de zorgpremie. En tegen de jaarwisseling bleek dat veel 
ambitieuze plannen zouden vastlopen in de Eerste Kamer. 

De maanden daarop leverden een stortvloed aan slechte CPB-cijfers op. Met Prinsjesdag was zonneklaar dat 
zowel Pechtold (D66) als Buma (CDA) niet van plan was om in de senaat voorstellen te steunen waar ze in de 
Tweede Kamer tegen hadden gestemd. Tijdens de Algemene Beschouwingen zag het er lange tijd slecht uit. 
Samsom kwam niet uit zijn rol van PvdA-betweter. De oppositie raakte geïrriteerd. Rutte leverde een ware Houdini-
prestatie. Hij complimenteerde de oppositionele fractievoorzitters met hun 'constructieve houding' en 'bereidheid om 
verantwoordelijkheid te nemen'. Zo veel uitgestoken handen, deuren die altijd openstonden, gemeenschappelijke 
belangen en verantwoordelijkheidsgevoelens werden nimmer in één sessie verwoord. Daarover werd geschamperd 
maar het werkte. 

Binnen 48 uur zaten de fractievoorzitters van wat later de constructieve oppositie werd genoemd bij minister 
Dijsselbloem van Financiën op de kamer. Die vroeg wat of de heren wensten. Dit was vooraf helemaal niet de 
bedoeling geweest. Een plan was er niet. Het resulteerde wel in een gedeeld gevoel van urgentie. En het was in 
hoge mate te danken aan Rutte. 

Urgentie, dat is wel een woord dat bij de premier hoort. We moeten verder. De boel moet gesaneerd. De uitwerking 
van al die akkoorden heeft minder zijn belangstelling. Zorgakkoord of woonakkoord, details zijn niet zijn ding. Hij 
legt graag problemen terug. 'Kun je dat zelf regelen?', vraagt hij dan. Zolang er maar voortgang is. Met het sociaal 
akkoord, heeft hij zich wel intensief bemoeid. Omdat het niet opschoot. Die drang naar voren deelt hij met Samsom, 
met wie hij het verrassend goed kan vinden. 
De modus operandi 
Het wezen van Mark Rutte is: Nú! Niet straks... Daarom interesseren vergezichten hem niet. Hij gaapt bij zo'n 
WRR-rapport: Nederland over twintig jaar, dat heeft niet zijn belangstelling. Hij is evenmin een man van 
procedures. De zaken moeten nu geregeld worden. Hoe, dat is van minder belang. 

Zijn telefoongedrag is bekend. Is er een probleem? We bellen nu. Niet met een ondergeschikte of via de geëigen-
de kanalen, maar meteen, met de minister of staatssecretaris. 'Fred, ik zet je even op de luidspreker', zegt hij dan. 
'We zitten hier met Halbe en Diederik.' Hij heeft twee mobieltjes, waarvan één bijna altijd aan zijn oor. Dat is een 
oude Nokia waarmee hij sms't en belt. De ander is een zwaarbeveiligde iPhone, waarop zijn mails binnenkomen. 
Een serieus probleem had hij toen er een in het toilet viel. 

Een notitie wil hij niet, ja als het moet hooguit twee pagina's. Maar liefst alles per telefoon. Het is een ramp voor de 
parlementaire geschiedenis. Niets ligt vast - dat betekent ook dat weinig vaststaat. 

Wordt hij op vrijdagochtend in de ministerraad op zijn gsm gebeld, beweegt hij zich alvast naar de deur, - 'Ik loop nu 
de ministerraad uit'- ondertussen druk gebarend naar vicepremier Lodewijk Asscher, dat híj nu even moet 
voorzitten. Zo zijn die akkoorden tot stand gekomen. Soms legde hij twee telefoons op elkaar, om stante pede met 
onderhandelaars op drie plekken te kunnen spreken. 

Met zijn gevoel voor urgentie wint hij ook sympathie. Ton Heerts van de FNV had het op een gegeven moment wel 
gezien met Rutte. Toen hem dat ter ore kwam, ging de premier er direct op af. Biertje drinken in Den Bosch? Dat 
maakt indruk, zeker op Heerts, voorheen marechaussee en diep verbonden aan de publieke zaak. Dat voelt Rutte 
aan, zijn mensenkennis is in orde. Zo worden tegenstrevers gewonnen, met beetpakken van revers onder het 
uitroepen van 'Ik heb je nodig!' en 'Je laat me toch niet vallen?' 

Op het proces is hij onoverwinnelijk, zegt iedereen. Hij weet een sterk gevoel van gezamenlijkheid te creëren. 
Comfort bieden is inmiddels een ingeburgerd politiek begrip. Eerst was het 'Geert moet comfort hebben'. Daarna de 
PvdA, vervolgens de drie constructieven. Critici wijzen er graag op dat het kennelijk niet uitmaakt hoe dat comfort 
eruitziet. Met als bekendste voorbeeld de JSF, jarenlang de liefdesbaby van de VVD, die hij tijdens de formatie 
ineens wilde weggeven. 
Pragmatisch tot in brussel 
Hij zou nog zijn grootmoeder verkopen, hoor je wel. Zijn favoriete boek is niet voor niets de vierdelige biografie van 
Lyndon B. Johnson, de grootmeester-operator van de Amerikaanse politiek. Die kreeg dezelfde kritiek. De inhoud 
maakt Rutte niet uit. Een nonchalance die hem ogenschijnlijk niet euvel wordt geduid. Onlangs in het slotdebat over 
de missie naar Kunduz, bleek het opnieuw: het kon Rutte destijds geen bal schelen, zolang hij die missie maar kon 
sturen. Alle eisen van GroenLinks-fractievoorzitter Jolande Sap werden zonder slag of stoot ingewilligd. Ook Rutte 
zei in het slotdebat: zo moet dat niet meer. Maar het frappante was, Sap ging eraan onderdoor en de minister-
president bleef lachend achter. Het kleeft hem niet aan. 

Zijn optreden in Europa lijkt op dat in Nederland. Opportunistisch poldercatenaccio, als je sceptisch bent. Hij 
beweegt zich makkelijk, heeft ook in Brussel een aardig woord voor iedereen. Stapt in de roeiboot met Angela 
Merkel, de Zweedse premier Fredrik Reinfeldt en zijn Britse collega David Cameron. Dat was het overleg van de 
regeringsleiders die eigenlijk niets van Juncker wilden weten als Commissievoorzitter. In een rede in Berlijn had 
Rutte nog gezegd niets in die 'Spitzenkandidaten' te zien. Toen duidelijk werd dat Merkel eieren voor haar geld 
koos en Juncker steunde, liet Rutte zijn geestverwant Cameron net zo makkelijk vallen. Juncker was een prima 
kandidaat. Het was pragmatisch en ogenschijnlijk moeiteloos. 

Toch lijkt het alsof de Europese Rutte kwetsbaarder is dan de Nederlandse. Hij heeft al heel wat moeten inslikken. 
Hij was eerst geen vriend van de Grieken, wilde tijdens de verkiezingscampagne geen cent meer naar Athene 
sturen. Hij maakte zich hard voor de '3 procent', waarna voor Nederland 3,6 procent ook wel goed was. Hij steunde 
Guy Verhofstadt als topkandidaat voor het europarlement, waarna hem door de VVD-top duchtig de waarheid is 
gezegd. Het ziet ernaar uit alsof Ruttes Europese antenne aanzienlijk minder gevoelig is afgesteld dan die thuis. Hij 
is hierin niet de enige is. Ook Merkel stootte haar neus aan de Spitzenkandidaten. 
Hoe verder? 
Niemand had verwacht dat het kabinet al zover zou zijn. Nu is er een lichte paniek: hoe verder? Is het kabinet na 
dik anderhalf jaar klaar? Dat raakt ook aan Rutte. De combinatie van PvdA en VVD spreekt niet vanzelf. Diederik 
Samsom zegt: 'Als de crisis voorbij is, gaan de wegen ideologisch weer uiteen.' Op de korte baan kunnen die twee 
het uitstekend vinden. 

Maar de iets ruimere blik brengt irritaties. Bij Rutte met name over het zogenoemde 'terugonderhandelen' van de 
PvdA-bewindslieden - een afspraak is nooit definitief. Jetta Klijnsma, Jet Bussemaker en - verrassing - ook 
Lodewijk Asscher bezondigen zich hieraan. Recentelijk meende ook Jeroen Dijsselbloem de touwtjes te kunnen 
laten vieren. Dan raakt Rutte geïrriteerd. Dan wil zo'n beruchte woede-aanval wel opkomen. Afspraken die niet 
worden nagekomen, daarover wordt hij kwaad. Dat speelde bij de strafbaarstelling van illegalen. Dezelfde dag dat 
er een afspraak lag, steunde de PvdA een motie die bad, bed en brood beloofde voor illegalen. Dan kan hij bot 
zijn. Die motie wordt dus niet uitgevoerd. 

Alle ogen zijn nu gericht op de slechte peilingen van de PvdA. Die partij heeft met deze combinatie veel risico 
genomen. De achterban wordt hard geraakt met alle saneringen. Maar hoe zit het met de houdbaarheid van Rutte? 
Hij heeft zijn eigen kiezers enorm op de proef gesteld. Hij toont zich een politieke survivor van de bovenste plank, 
maar tegen welke prijs? Zoals een ingewijde stelt: Rutte heeft alles gedaan om het vertrouwen te schenden. Hij 
belooft iets, doet het niet en komt ermee weg. Of toch niet? Weet hij nog wel wat de kiezer denkt? Is er in die relatie 
niet iets geknapt? 

Voorganger Bolkestein heeft zich laten ontvallen dat Rutte na deze periode beter kan omzien naar een andere 
betrekking. In de VVD-optiek was Rutte I met Wilders beter te begrijpen. Als hij toen iets links besloot, was dat niet 
zo erg. Het was immers een rechts kabinet. Nu geldt onmiddellijk: uitverkoop aan links. Juist aan VVD-kant kun je 
horen: man zonder eigenschappen. 

Maar Rutte is al zo vaak afgeschreven. Na het dieptepunt met Rita Verdonk had hij nog 11 zetels in de peilingen. 
Hij kreeg een laatste waarschuwing vanuit de VVD nadat hij had geijverd voor het toestaan van de Holocaust-
ontkenning. Ook dit kabinet heeft iets van een verrijzenis. Zijn doelen heeft Rutte met glans gehaald. De 
lakmoesproef zal straks zijn of zijn eigen kiezers dat ook vinden. 
Voor dit artikel werd gesproken met drie ministers, vier fractievoorzitters en een handvol andere ingewijden. 
Rutte toont zich een politieke overlever van de bovenste plank, maar tegen welke prijs? 
 
Graphic

 
Illustratie Wendy van der Wauw
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Government Departments + Authorities (94%); Taxes + Taxation (73%); International Relations (71%); 
Economic Policy (65%); Disaster + Emergency Relief (62%) 
 

Company:  GOOGLE INC (51%) 
 

Load-Date: July 4, 2014

 
End of Document





Bright Lights, Big City
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 1829 words
Byline: PETER MIDDENDORP
Body


Schrijverscafé - Wat me er trok en wat me er uit verdreef 
Schrijver worden doe je in Amsterdam en niet in Groningen. Dacht Peter Middendorp. Die hier beschrijft hoe dat 
ging en hoe pijnlijk dat afliep. 
Het was eigenlijk heel eenvoudig geweest: als je schrijver wilde worden, kon je niet in je eentje in Groningen blijven 
wonen. Als je wilde worden wie je ten diepste was - een schrijver dus, niet zomaar een - moest je je kunnen 
spiegelen aan mensen die wisten hoe dat moest. 

Een paar weken na het afstuderen was ik naar Amsterdam vertrokken. Mijn ouders hielpen met verhuizen. Ze 
zetten een boekenkastje tegen de muur, melk in de koelkast en een fiets voor de deur met een extra slot erop. Ik 
zwaaide ze uit tot ze om de hoek verdwenen en stapte op mijn nieuwe fiets naar het schrijverscafé. 

Het café had altijd al op mijn belangstelling kunnen rekenen. In het Weense Kaffeehaus waren ze honderd jaar 
geleden dagelijks bijeen gekomen. Schiele, Kraus, Hofmannsthal. Schrijvers, dichters, kunstenaars. Ze hadden de 
moderne kunst gemaakt, de eeuw, de wereld. Alles wat mooi en goed was aan vandaag, viel terug te voeren op 
een paar tafeltjes in Café Central aan de Herrengasse. Zelfs de column was er geboren. 

Ja, zo was het begonnen. Ik was voor het schrijverscafé naar Amsterdam gekomen, en voor het schrijverscafé was 
ik er nog, maar na anderhalf jaar in het schrijverscafé moest ik toegeven dat het schrijverscaféleven mij een beetje 
in de benen was gezakt. 

Ik zat aan de bar, de vriendin was verlaat. Ik zag truien en jenever, oude mannen die voorbij gaan. De 
Woestijnprins was er ook, aan zijn vaste tafeltje bij het raam, met zijn gevolg: een zwaarlijvige recensent die elke 
kok voortreffelijk vond, een oudere toneelschrijver die van iedere uitdrukking claimde dat hij die in onze taal had 
geïntroduceerd en een vertaler met opflakkerende woordvindproblemen. 

In de spiegel van het wandmeubel achter de bar zag ik ook mijn eigen gezicht, dof, vermoeid ook, maar waarvan? 

Ik had nog niets geschreven dat iemand wilde publiceren. Ik had een vriendin die mij niet voor vol aanzag. Van de 
hoofdredacteur had ik die ochtend een gele kaart gekregen. In een verhaal over Emily, de aanstaande van de 
kroonprins, had ik geschreven: 'Geen wonder dat haar vader van fraude wordt verdacht, al zijn broers zijn er al voor 
veroordeeld.' In De Telegraaf had de vader geriposteerd: 'Ik heb geen broers.' 

Maar het ergste was: mijn dealer was dood. Wieger. Aids. Wie stierf er nu nog aan aids? Vanuit het ziekenhuis had 
hij me gebeld en dun gevraagd of ik hem nog een keer kwam bezoeken. Ik had het niet gedaan, niet opgebracht; 
een zware nederlaag. Door mij en mij alleen was hij in eenzaamheid gestorven. 

De vriendin belde dat ze later was. Dubbele afspraak, Amsterdams verschijnsel. Ik moest maar vast alleen naar het 
feest van de uitgeverij, dan zagen we elkaar daar wel. 

Toen ik ophing, stond de Woestijnprins naast me aan de bar. Eigenlijk was hij de enige in anderhalf jaar 
schrijverscafé die in mijn voorstelling van het Kaffeehaus paste. Hij kon schrijven, echt schrijven, en ook de wereld 
kon hem schelen. Maar ik weet niet. Hij zag mij niet. Hij zag niet dat wij uit hetzelfde hout waren gesneden. 

'Zeg', zei hij, 'jij bent toch het vriendje van Aleika?' Even verdween hij dromerig achter zijn eigen ogen. Het leek 
warempel wel alsof zich daar herinneringen aan een smakelijke maaltijd ophielden. 'Piet was het toch', zei hij. 
'Pieter?' 

'Nee, Hénk', zei ik en lachte grimmig naar de flessen achter de bar tot ik besefte dat dit mijn kans was geweest om 
mezelf bekend te maken. 

*** 

Ik fietste rustig naar het feest van de uitgeverij, al was er ingenomen en zaten mij ook voldoende zaken danig 
dwars. De gele kaart, de zware nederlaag. De vriendin, die ook. Achter elke succesvolle man stond een sterke 
vrouw, zeiden ze. Vanavond zou ik haar zeggen: 'Je moet niet altijd voor me gaan staan. Zo zien de mensen niks.' 

Het was maar een klein stukje fietsen: Spui af, plein over en dan nog een stukje over de gracht. Ik dacht aan de 
route die ik vooraf voor mezelf had uitgestippeld: studeren in Groningen, schrijven in Amsterdam en daarna, als 
mijn schrijversnaam eenmaal was gevestigd: New York. Greenwich. Chelsea. Bright Lights, Big City. 

De laatste tijd was ik niet meer zo zeker van mijn route. Het beeld van New York vervaagde. Amsterdam kon me 
steeds minder bekoren. De trapgeveltjes waren natuurlijk mooi, maar je kon hier nergens over de huizen kijken. 
Nergens zag je lucht. Ze leken het hier wel zonder zuurstof te kunnen. 

Ik was de eerste op het feest. Mijn fiets de eerste die tegen de gevel van het uitgevershuis op slot werd gezet. 
Groninger, Drent eigenlijk. Hoe langer de reis, hoe eerder de bestemming werd bereikt; ik wist niet hoe het kwam. 

Mijn eerste roman heette Situaties. Een korte, experimentele roman. Een action-novel in de geest van Jackson 
Pollock. Wat met verf kon, moest ook met woorden kunnen. Ik had 27 hoofdstukjes op de vloer gelegd en die rood 
van inspiratie - mijn dealer leefde nog - door elkaar gehusseld. Gepubliceerd was hij niet, maar de uitgever had me 
wel voor zijn feest uitgenodigd. 

'Wat hoor ik', zei hij toen ik de hal instapte en naar een glas champagne op een dienblad greep. 'Heb je een gele 
kaart gehad? Heeft de vader van Emily geen broers?' 

'Het waren zwagers, geen broers', zei ik, terwijl ik hem voorbij liep. 'De ooms van Emily. Daar heb ik broers van 
gemaakt, dat is alles. Kleinigheid.' 

Ik ging bij een barretje zitten, en zuchtte diep. Geen broers, zwagers. Dat was alles. De guilt by association bleef 
gewoon staan, en daar zeiden ze niets van, want met guilt by association was niets mis. Wel leuk zelfs, eigenlijk. 
Zo kon je ook zien hoe rot alles was. Je kon hier iedereen van alles wel beschuldigen, bewijs was overbodig, maar 
als je 'broers' en 'zwagers' verwisselde, was er iets onvergeeflijks gebeurd. 

Langzaam werd het drukker. Ik zag journalisten, redacteuren, al dat spul dat graag aan schrijvers kleefde. Leuke 
meisjes van de uitgeverij, die je zo ineens konden omhelzen, al kende je ze niet. 'O', riepen ze uit, 'kom jij helemaal 
uit Groningen?' Daarna keken ze bezorgd naar je schoenen. Of ze de reis wel hadden overleefd. 

Het werd me steeds duidelijker: ik moest hier weg, ik wilde weg. Remco Campert had Alle dagen feest pas 
geschreven nadat hij het feest verlaten had. Ik moest hem achterna, ik moest Hermans volgen naar Brussel en 
Parijs, of Reve, nog beter - die was toch ook niet voor niets naar een Geheim Landgoed verhuisd? 

Ja, ik moest weg. Van blijven zou geen goed meer komen. Ik wist het even zeker als ik wist dat ik niet weg zou 
gaan. Ik kon het niet. Durfde niet. Nog niet. Ik was geen Campert, geen Hermans of Reve. Als je wegging, was je 
verloren. Dan werd er niet meer aan je gedacht, niet meer over je gesproken. Zolang je niet stormachtig was 
gedebuteerd, moest je worden gezien, desnoods in deplorabele staat. 

Het werd nog drukker. Ik zag critici die nog geen plakje kaas van kunst gegeten hadden, de schrijver met het 
writer's block, die al maanden paniekerig tegen iedereen riep: 'Mijn hoofdpersoon staat voor een deur. Ik krijg hem 
verdomme niet naar binnen!' Ik zag de Woestijnprins, en vlak daarna de vriendin. 

En ineens wist ik het. 

Ineens wist ik wat ik moest doen. 

Ik ging een verhaal schrijven. Een verhaal dat alles goed zou maken, gele kaart en zware nederlaag. Een groot 
verhaal. Over mijn dealer. Hij wilde ook schrijver worden, was ook met dat doel naar Amsterdam gekomen. Hij had 
me ooit zijn eersteling gegeven, een wit boekje, met rode letters Extensia erop, in eigen beheer uitgegeven. 

Ik stapte door de drukte naar de vriendin, en stootte haar aan. 'Ik weet wat ik moet doen', zei ik. 'Ik ga een verhaal 
over mijn dealer schrijven. Een groot verhaal, weet je wel, omdat ik toen niet naar het ziekenhuis ben gegaan.' 

Ze wendde haar blik af van de Woestijnprins, die een eindje verderop stond, en keek met mooie ogen naar me op. 
'Ruik je dat?' zei ze. 'Ruik je dat?' 

'Ja', zei ik. 'Dat ruik ik wel ja. Dat is zweet. Volgens mij heeft de Woestijnprins het een beetje warm.' 

'O', zei ze. 'Ik vind dat zó'n opwindende geur. Jij ruikt altijd alsof je... Jij ruikt altijd alsof je je net gewassen hebt.' 

Ik keek naar de prins, al enigszins in de olie. Ik keek naar de verrukte vriendin in haar lichte zomerjurk. Er klopte 
jaloezie in mijn bloed, van de onstuimige soort, vlak achter mijn rechteroog. 'Verdomme', zei ik. 'Ik vertel je wat. 
Moet je van alle mensen hier nou precies op hem gaan staan geilen?' 

'Geilen', zei ze. 'Ik vind dat geen mooi woord. Praten jullie allemaal zo in Groningen?' 

'Kom', zei ik. 'We gaan.' Ik nam haar bij de hand en trok haar door de drukte naar buiten. 

Daar stond mijn fiets. Tegen de gevel. Met daartegenaan inmiddels dikke lagen fietsen van Rotterdammers en 
Hagenaars, Utrechters en Haarlemmers, en tenslotte - helemaal vooraan - een dikke laag fietsen van de 
Amsterdammers zelf. 

Ik begon naar mijn fiets te graven, eerst rustig en beheerst, maar al snel een beetje rustelozer. Ik wilde die fiets. Die 
fiets was van mij. Ik was die fiets, in zekere zin, in literaire zin, zeer literair. Maar dat begrepen ze niet in 
Amsterdam. 

'Mijn dealer was ook schrijver', zei ik. 'Wist je dat? Daarom was hij ook naar Amsterdam gekomen. Daar wil ik over 
schrijven.' 

'Jij schrijft voorlopig geen verhalen meer hoor', zei ze. 'De bedoeling van zo'n gele kaart is dat je je een beetje 
gedeisd houdt.' 

Ik draaide me om. Ik keek haar aan. 'Het waren zwagers', zei ik. 'Geen broers. Dat is alles. Oké? Duidelijk? Een 
kleinigheid, zeg ik. Een kleinigheid.' 

Ik bepaalde me weer tot de fietsen. Ik groef niet zachtzinnig, helemaal niet; er lagen al een boel Amsterdamse 
fietsen op een stapel. 'En dit', zei ik, 'wordt bovendien heel anders dan wat ik tot nu toe heb geschreven. Dit wordt 
een verhaal dat recht doet aan zijn leven. Dat zijn aanwezigheid hier rechtvaardigt. Zijn bestaan in Amsterdam.' 

'Het was een dealer, Peter', zei ze. 'Een dealer. Snap je dat niet? Hij wilde je in het ziekenhuis gewoon nog wat 
verkopen.' 

Ik draaide me nogmaals om. Ik keek haar nogmaals aan. Ik zag niet hetzelfde als de vorige keer. Er was iets 
veranderd, het leek alsof er iets was verschoven. 

Ze sloeg een hand voor haar gezicht. 'O, God, je begrijpt het echt niet', zei ze. 'Dacht je dat jullie vrienden waren? 
Dacht je dat hij je nodig had?' 

Ik schopte haar. Tegen haar knie. Eigenlijk was de schop voor de fiets bedoeld. Mijn fiets. Voor mezelf dus 
eigenlijk. 

Ze stak de armen in de lucht, draaide zich om en rende weg, krijsend, helemaal overstuur, gracht af, plein over, 
schrijverscafé in. 

*** 

Zoals in vroeger tijden op vreemdelingen werd gereageerd in een saloon, zo reageerden de schrijvers op mij toen 
ik de volgende dag het schrijverscafé betrad. Alle gesprekken vielen stil. Iedereen keek naar mij. Drie mannen 
stapten van hun krukken en gingen voor me staan, de armen over elkaar. 

Ik was gezien. Iedereen kende mij. Mijn aanwezigheid was voortaan overbodig. 
 
Graphic

 
Gees Voorhees
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Writers (94%); Literature (75%) 
 

Load-Date: July 4, 2014

 
End of Document





En de oeuvreprijs gaat naar ... Nederland
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sport
Length: 1572 words
Byline: DOOR WILLEM VISSERS
Body


Oranje staat achtste op een door de Volkskrant berekende eeuwige ranglijst. Nederland exporteert al decennia 
voetballers, coaches en tactieken. Tijd voor een prijs. 
Kees Jansma stoomt van woede in Caesar Park, de luxueuze uitvalsbasis van het Nederlands elftal, waar dag en 
nacht een schare aanbidders post bij de hermetisch gesloten ingang. Fans staan buiten op bloembakken, in de 
hoop dat ze een hoofd van een speler zien achter geblindeerd glas. Misschien zwaait een held terug. 

Chagrijnig dat perschef Jansma is. Begrijpen die journalisten dan niet dat bondscoach Louis van Gaal een unieke 
prestatie levert met zijn elftal? Nederland, met veel jonge, onervaren spelers, met al die door menigeen als 
kansloos beschouwde mannen uit de eredivisie, staat in de kwartfinales van het WK. Kijk eens hoe intens elke 
wedstrijd is, hoe spannend, hoeveel toplanden al naar huis zijn. 

Nederland is uniek. Nog steeds. 

Dan zeuren ze weer over de speelstijl, die oude romantici. Pfff. Of ze zijn rancuneus jegens Van Gaal, om welke 
reden dan ook. Van Gaal is, zegt Jansma, verdrietig om alle kritiek. Achter dat zelfverzekerde voorkomen schuilt 
een gevoelig harmoniemens. 'Het WK is net op tijd gekomen. De mensen leren mij beter kennen', zei hij afgelopen 
week over de toenemende waardering. 

Hij is vooral stoïcijns op zoek naar glorie. Een Engelse journalist schreef deze week dat hij niet begreep dat 
bondscoach Hodgson meteen naar huis ging na de uitschakeling van Engeland. Had hij geen stagiair kunnen zijn 
bij Van Gaal, de moderne coach? Kwaliteitskrant The Guardian putte zich uit in loftuitingen voor Van Gaal, die zijn 
idealen over aanvallend voetbal heeft gemixt met realisme. 

Zie het nu eens anders, wil Jansma zeggen. Vergeet ongebreideld aanvalsspel. Geniet. Prijs de dag. Zo is dat, 
oordeelt Vera Pauw, de vorige bondscoach bij de vrouwen. Ze woont in het land van het vorige WK, waar ze 
bondscoach is van Zuid-Afrika (vrouwen). Ze geniet van de opmars van het Nederlands elftal. 'Het is fantastisch. 
Nederland geldt hier als de favoriet.' 

Huh, favoriet? Ja. Pauw is een pure resultaattrainer. Van onder anderen Rinus Michels en haar echtgenoot Bert 
van Lingen, grondleggers van de trainersopleiding in Nederland, leerde ze strategisch denken, opdat ze ook kon 
winnen van sterkere opponenten. 'Een team neerzetten', beschouwt ze als een van haar specialiteiten. 

Waarom zou dat voor mannen anders zijn? 'Als je speelt om mooi te spelen, moet je een ander spel uitkiezen. 
Voetbal gaat echt om winnen, nergens anders om. Hier in Zuid-Afrika vinden ze het juist fantastisch dat Nederland 
optimaal gebruik maakt van zijn krachten en kwaliteiten, van de manier waarop anderen Robben en Van Persie 
lanceren. En het is mooi hoe de ploeg de mogelijkheden van Sneijder gebruikt. Van Gaal probeert het beste uit 
mensen te halen. Dat is de wezenlijke eigenschap voor een trainer.' 

Ze wil ter illustratie nog wel even de uitslag van het duel met de wereldkampioen noemen. 'We winnen met 5-1 van 
Spanje. Met 5-1. We scoorden het vaakst van alle landen.' 

Dat succes is een gevolg van jarenlange, gedegen opleiding, van talent, oog voor ruimte en positiespel. Van Gaal 
zegt al jaren, tot hilariteit van velen, dat hij Nederlandse voetballers tactisch het sterkst vindt. 

Maar de verschillen worden kleiner. Zie op dit WK de slachtvelden van de achtste finales, met hun onverwachte 
verloop. Vreemdelingen lopen de vloer plat in onze keuken met voorheen geheime receptuur. Overal ter wereld 
kopen ze Nederlandse expertise. Tegen de zeshonderd Nederlanders werken in het voetbal in het buitenland, op 
verschillende niveaus, in zeker tachtig landen. Trainers, opleiders, directeuren, spelers. 

De opsomming is oneindig en veelzijdig. Van Hesterine de Reus (oud-bondscoach Australië, vrouwen) tot Stanley 
Brard (hoofd opleidingen bij Qabala, Azerbeidzjan) en Jan Olde Riekerink, trainer van het olympisch elftal van 
China. 

Van oud-international Khalid Boulahrouz (Bröndby) tot oud-international Hedwiges Maduro (PAOK). Van Rob Baan, 
die binnenkort afscheid neemt als technisch directeur van de bond van India, tot Han Berger, die bij het WK die 
functie nog bekleedde in Australië. 

Avonturier René Feller was kampioen met St. George in Ethiopië, Mart Nooij is bondscoach van Tanzania, Job 
Dragtsma is al jarenlang trainer van Inter Turku in Finland. De meesten kijken vol bewondering naar Nederland, 
exporteurs van voetbalerfgoed. De Finnen vragen zich overigens wel af, aldus Dragtsma, waarom Nederland zo 
nodig moest overstappen naar het systeem 5-3-2. Bovenal zegt hij: 'Goede resultaten van Nederlandse trainers; 
dat is goed voor de werkgelegenheid.' 

En net als we denken dat de Nederlandse trainer niet meer zo populair is, om de simpele reden dat de Nederlandse 
clubs zijn leeg gekocht en qua prestaties achterblijven bij het buitenland, tekent Van Gaal bij een van de grootste 
clubs ter wereld, Manchester United, terwijl hij eigenlijk al rond was met Tottenham. Net op dat moment vertrekken 
de gebroeders Koeman naar het ambitieuze Southampton en wordt Andries Jonker aangesteld tot hoofd 
opleidingen van Arsenal, onder het strenge oog van Arsène Wenger. 

Net als je denkt dat iedere international die een beetje kan voetballen al in het buitenland zit, is daar dat WK met al 
die jongelingen van Feyenoord en PSV. De Vrij, Martins Indi, Janmaat, Depay, ze tekenden in het buitenland of 
zullen dat vermoedelijk doen. 

En zo gek is dat niet. Met ongeveer 1,2 miljoen geregistreerde leden, wekelijks 33 duizend wedstrijden en een 
strakke organisatie, behoort Nederland tot de grote naties van het voetbal. Zo doen aan de kwartfinales 32 spelers 
mee die minimaal een deel van hun opleiding in Nederland genoten. 

Onuitputtelijk is ook de voorraad analytici. Voetbal heeft een groeiende discussiecultuur, met Nederlanders als 
praatgrage deelnemers op de zeepkist van het debat. Dus is Van Nistelrooij in Brazilië actief voor ESPN, Gullit voor 
Al Jazeera en Seedorf voor BBC. 

Cees van Nieuwenhuizen, zaakwaarnemer van Guus Hiddink, vertelde over een aantrekkelijk aanbod voor Hiddink 
om ook voor Al Jazeera te werken. Het leek de aanstaande bondscoach echter geen goed idee te oordelen over 
zijn voorganger Van Gaal. Al met al vindt Van Nieuwenhuizen, die twintig jaar geleden het Braziliaanse voetbal bij 
de sportkleding van Nike binnenbracht, het behoorlijk indrukwekkend, 'voor een landje dat net zo groot is, of net zo 
klein, als de stad São Paulo.' 

Al die roem is te danken aan talent, omstandigheden en de opleiding van spelers en trainers. Pauw complimenteert 
vooral Rinus Michels, destijds het voorbeeld voor de huidige bondscoach Van Gaal. Pauw over haar inspiratiebron: 
'Hij stond boven alle partijen en bereikte een hoog sociaal niveau. Ik mis hem nog elke dag.' 

Van Gaal is onomstreden als vakman, maar niet iedereen loopt achter hem aan. Hij krijgt felle kritiek, vooral van De 
Telegraaf en het tv-programma VI, onder meer omdat hij de Hollandse waarden achter zich heeft gelaten. Balbezit, 
dominantie, aanvallend spel, het hoeft even niet. Alles is ten dienste gesteld aan het resultaat, terwijl hij juist altijd 
een felle propagandist was van het offensief. 

Pauw begrijpt hem wel. 'Ik las vandaag een stuk met Wesley Sneijder. Hij zegt dat Nederland naar huis had 
gekund, als het vol de op aanval had gespeeld. Ik denk dat hij gelijk heeft. En waar gaat het eigenlijk over? We 
maakten de meeste doelpunten, tot en met de achtste finales. We hadden, tot België - Verenigde Staten, de 
meeste doelpogingen.' 

Nederlands is achtste op de eeuwige ranglijst van het WK, waarbij de Volkskrant de punten optelde van de 20 WK's 
tot nog toe. Nederland is daarmee het beste land zonder titel. Je zou voorzichtig kunnen stellen dat Oranje het 
wereldkampioenschap verdient, al is het maar voor het totaalvoetbal van voorheen, voor de talloze legendarische 
duels van dat elftal in fel oranje, met toppers als Cruijff, Van Basten, Rijkaard en Robben. Dat het huidige spel 
breekt met die traditie, is hoogstens frappant. 

Maar Nederland moet wel oppassen. Veel landen halen achterstanden snel in. Piet de Visser is zelfs bedrukt om 
huidige ontwikkelingen. Hij is boos en ongerust. De bijna 80-jarige scout van Chelsea was deze week op bezoek bij 
de training en zag zich omstuwd door verslaggevers. 

'Zitvoetbal', noemt hij het voorzichtige spel van Oranje. Zonder Robben zou het elftal nergens zijn. 'Het is Robben 
tegen de rest.' In zijn ogen trainen Nederlanders te weinig. 

's Avonds zit hij op een terras met Daniel Walker, een Amerikaanse ondernemer die ook de baas is van de club 
Norte América uit Ecuador, waaraan een grote jeugdacademie is verbonden. De jongens trainen drie keer per dag. 
Onlangs won een van de teams in Barcelona afgetekend van de veelgeprezen talenten van de opleiding uit 
Catalonië en vroegen ze zich in Spanje af wie die jongens waren. 

De Visser roemt het programma van de jongens: 'Om 7 uur trainen op techniek, om elf uur nog een keer op 
techniek, om 16.00 uur tactische training.' Dan Nederland: uurtje, anderhalf uur trainen. Vergelijk dat eens met 
zwemmers of turners. Maar dat zijn geen problemen voor vandaag. 

Vandaag kan Nederland zich plaatsen voor de halve finales met de mogelijkheid op meer. 'Viva Hollandia', zegt 
Van Nieuwenhuizen olijk. 
Zitvoetbal. Het is Arjen Robben tegen de rest (Piet de Visser scout van Chelsea) 
Voetbal gaat echt om winnen, nergens anders om (Vera Pauw oud-bondscoach nationale vrouwenploeg) 
 
Graphic

 
Het Oranje-legioen is in São Paulo in afwachting van Nederland - Chili, de laatste groepswedstrijd. Nederland is 
een van de beste voetballanden, maar nog altijd zonder wereldtitel.
Foto Guus Dubbelman / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Soccer (94%); Sports + Recreation Events (65%); Sports + Recreation (63%) 
 

Load-Date: July 4, 2014

 
End of Document





Het pure leven van de Costa Ricanen
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1677 words
Byline: TEKST MARJOLEIN VAN DE WATER FOTO GETTY IMAGES
Body


Als Costa Rica het paradijs op aarde is, dan zijn z'n inwoners zonder twijfel de gelukkigste mensen ter wereld. En 
nu blijken de Ticos ook nog eens met de besten mee te kunnen op het WK voetbal. Vanavond spelen ze tegen 
Oranje. Wat is hun geheim? 
Costa Ricanen wensen elkaar tientallen keren per dag pura vida toe - een puur leven. Want in het 'paradijs op 
aarde' is iets alledaags als groeten niet hetzelfde als elders. In plaats van 'hallo', 'tot ziens' of 'dankjewel', klinkt op 
straat en in winkels steevast pura vida, een uitdrukking die staat voor vreugde, dankbaarheid en respect voor alles 
wat leeft. 

Nederland speelt zaterdagavond in de kwartfinale van het WK voetbal tegen misschien wel het gelukkigste land ter 
wereld. Al jaren staat Costa Rica nummer één op de Happy Planet Index, een ranglijst die aan de hand van 
levensverwachting, welzijn en ecologische voetafdruk berekent welke landen hun inwoners het langste, gelukkigste 
en duurzaamste leven bieden. 

Loop door San José en je ziet houten huizen en lange groene lanen die meer weg hebben van een slaperige 
plattelandsstad, dan van een rumoerige hoofdstad in Latijns- Amerika. Je struikelt er over de rijpe mango's die van 
de bomen zijn gevallen. 

Officiële adressen gebruikt niemand hier. 'Na de mangoboom tweehonderd meter rechts, tegenover het roze hek', 
is een volstrekt normale manier om een adres door te geven. Of: 'Waar de schietpartij was, een halve kilometer 
heuvelopwaarts.' Dat het om een schietpartij uit de jaren dertig gaat, maakt daarbij niet uit. 

'Het gaat hier gewoon wel goed', aldus voorbijgangers op straat over het leven in Costa Rica. De Ticos, zoals de 
Costa Ricanen bekendstaan, genieten van hun oase: een land zonder militairen en met een ongekende rijkdom 
aan bloemen, vogels en vlinders. 'We hebben niks te klagen.' 

De tevredenheid is opmerkelijk, omdat elders in Midden-Amerika gewapende bendes dood en verderf zaaien onder 
de straatarme bevolking. Honduras, El Salvador en Guatemala behoren tot de gevaarlijkste landen ter wereld. Het 
nabijgelegen Colombia is al vijftig jaar verwikkeld in een bloedige burgeroorlog tussen guerrillabewegingen, 
paramilitairen en regeringstroepen. Maar Costa Rica lijkt immuun voor het geweld en de chaos. Het heeft van vrede 
zijn handelsmerk gemaakt. 

'Het geheim van ons succes is de combinatie van goed en gratis onderwijs, sterke instituties en een stevige 
democratie', zegt president Luis Guillermo Solís (56) in een gesprek met de Volkskrant. Hij zit in zijn ruime 
werkkamer in het presidentieel paleis in San José en wijst op een schilderij achter zijn bureau. 'Dat is de eerste 
president van Costa Rica', zegt hij. 'Hij richtte hier in 1849 al meisjesscholen op. Vandaag de dag investeren we 
ruim 7 procent van ons bruto binnenlands product in onderwijs, dat is meer dan Scandinavische landen.' 

De afwezigheid van een leger heeft volgens Solís, van huis uit historicus, bijgedragen aan deze ontwikkelingen. 
'Het geld dat andere landen besteden aan tanks en het onder- houden van de krijgsmacht, stopt Costa Rica in 
onderwijs en sociale programma's.' 

Ruim 65 jaar geleden pakte toenmalig president José Figueres een grote hamer en hakte een gat in de muur van 
het militaire hoofdkwartier in San José. De symbolische daad was bedoeld om zijn zojuist aangekondigde besluit 
kracht bij te zetten: een grondwettelijk verbod op de krijgsmacht. Figueres zei dat het leger te duur was, maar met 
zijn rigoureuze maatregel voorkwam hij ook dat hij door een militaire staatsgreep zou worden afgezet, een lot dat 
destijds veel collega's in de regio ten deel viel. 
Moordcijfer 
'Door de afschaffing van het leger waren we gedwongen om problemen op een andere manier op te lossen', zegt 
Jorge Vargas Cullell, directeur van 'de Staat van de Natie', een onafhankelijk onderzoeksinstituut dat jaarlijks een 
rapport uitbrengt over hoe het land er sociaal economisch voorstaat. 'Costa Ricanen zijn niet minder agressief of 
gewelddadig dan anderen. Maar de keuzen die hier zijn gemaakt, hebben normen en waarden opgeleverd die de 
nadruk leggen op vreedzaam samenleven.' 

Het succesverhaal van Costa Rica is vooral indrukwekkend in vergelijking met andere landen uit de regio. Costa 
Rica heeft een moordcijfer van 8 per 100 duizend inwoners. In Nederland ligt het moordcijfer met 1,1 vele malen 
lager, maar in Honduras gaat het om 90 moorden per 100 duizend inwoners. In Costa Rica leeft 20 procent van de 
bevolking onder de armoedegrens. Dat lijkt veel, maar in vergelijking met de rest van de regio is het een knappe 
prestatie. 

Het 'paradijs op aarde' uit de toeristenfolders slaat echter vooral op de natuur, die Costa Rica al beschermde 
voordat de rest van de wereld daar de noodzaak van inzag. Meer dan de helft van het land bestaat uit beschermd 
natuurgebied. Vulkanen, tropische bossen vol exotische dieren, prachtige stranden en indrukwekkende koraalriffen. 
Van alle dieren- en plantensoorten leeft 4 procent in Costa Rica. 

In de jaren zeventig begon de regering met nationale parken te experimenteren, ook omdat de bronnen van 
drinkwater beschermd moesten worden. Hoewel er mineralen in de grond zitten, doet het land niet aan mijnbouw. 
Progressieve wetten maakten het mogelijk dat met ecologisch werk geld verdiend kan worden: wie het bos 
beschermt, krijgt daarvoor een beloning. Groen en duurzaam werden het tweede handelsmerk van Costa Rica, dat 
ertoe heeft geleid dat toerisme nu de belangrijkste bron van inkomsten is. 'Groen zijn loont', zegt onderzoeker 
Vargas. 

Investeren in onderwijs en niet in oorlog. Bossen beschermen in plaats van kappen, het maakt van Costa Rica een 
vreemde eend in de bijt. En nu blijken de Ticos ook nog eens met de besten mee te kunnen op het WK voetbal. 

De bevolking had van tevoren geen enkele verwachting, en was al lyrisch toen de selectie zich voor het toernooi 
kwalificeerde. Dat was pas drie keer eerder gelukt. Nu ze zich voor het eerst in de geschiedenis voor een 
kwartfinale hebben geplaatst, heerst een jubelstemming. Vanavond is het feest, of ze nu winnen of niet. 

Volgens middenvelder Celso Borges heeft het Costa Ricaanse onderwijssysteem hen helpen winnen. 'Onderwijs is 
heel belangrijk in voetbal', zei hij in lokale media. Bijna tweederde van de Costa Ricaanse spelers heeft de 
middelbare school afgerond, veel meer dan in andere Midden-Amerikaanse selecties. 'Je leert situaties sneller 
analyseren', aldus Borges. 

President Solís is ervan overtuigd dat Costa Rica het tot wereldkampioen kan schoppen. 'Na mijn eigen 
onverwachte succesverhaal, kan ik moeilijk nog aan die van anderen twijfelen', aldus de president, refererend aan 
zijn onconventionele sprong naar de macht. Toen hij begin dit jaar zijn campagne begon, gaven de peilingen hem 
nog geen 5 procent, niemand nam hem serieus. 

Hij reisde het hele land door en klopte overal op deuren. 'Ik ben Don Luis Guillermo, presidentskandidaat', zei hij 
dan. Het werkte, en sinds twee maanden mag hij zich president van Costa Rica noemen. 'Het is allemaal nieuw 
voor me', aldus de charismatische en informele president. 'Ik was pas één keer eerder ergens voor gekozen', zegt 
hij. 'Dat was toen ik voorzitter werd van de leerlingenraad op de middelbare school.' 
Geluksmythe 
Solís is voornemens de corruptie grondig aan te pakken, en niet van plan 'de Costa Ricaanse geluksmythe' te 
verkondigen. 'Natuurlijk is het zo dat we een grotere welvaart hebben dan andere landen in de regio', aldus de 
president. 'Maar er zijn honderdduizenden Costa Ricanen die moeten rondkomen van minder dan twee dollar per 
dag. Heeft de Happy Planet Index ook aan hen gevraagd hoe gelukkig ze zijn?' 

Ook over Costa Rica als 'groen wonder' is hij sceptisch. 'Niet alles is zo groen als het lijkt', aldus de president. Hij 
noemt de illegale goudzoekers in de natuurparken, de vervuiling van drinkwater en de desastreuze gevolgen van 
de komst van luxe hotels en resorts. 'In veertig jaar ecologische politiek hebben we veel bereikt', zegt hij. 'Maar we 
hebben hier nog steeds gemiddeld één auto per persoon.' 

Dat niet alles in Costa Rica rozengeur en maneschijn is, weten ook de honderdduizenden Nicaraguaanse 
migranten. De noordenburen komen om het werk te doen waar de Ticos zelf de neus voor ophalen. Het zijn de 
suikerrietkappers, de koffieplukkers en de schoonmakers. 

De Ticos beschuldigen de migranten ervan misbruik te maken van hun zorgvuldig opgebouwde welvaartsstaat, en 
tonen zich vaak ronduit racistisch. 'Nicaraguanen zijn gevaarlijk en gewelddadig', zegt taxi- chauffeur Jorge Tamez. 
'Niet allemaal natuurlijk, maar ze veroorzaken een hoop problemen in dit land.' 

De afgelopen weken klinken echter positievere geluiden. Oscar Duarte, volgens de FIFA-ranking de beste speler 
van het Costa Ricaanse elftal, is een genaturaliseerde Nicaraguaan en sinds hij een goal scoorde tegen Uruguay, 
is hij een nationale held. 'Oscar heeft nu al meer bereikt dan alle politici bij elkaar', aldus Duartes vader, Oscar sr. 
'Sinds hij in de selectie zit, lopen wij Nicaraguanen met opgeheven hoofd door de straten van Costa Rica.' 

Samen met zijn vrouw en dochter runt hij een kleine wasserette in de hoofdstad, gefinancierd met het salaris dat 
hun zoon bij de Belgische club Brugge verdient. Aan de muur hangen shirtjes en een foto van de verdediger, 
bedoeld om klanten te trekken. 'Hier in Costa Rica konden we de kinderen betere kansen bieden', aldus Oscars 
moeder Walkiria Gaitan (52). Ze wijst naar de zoontjes van haar dochter, die in de wachtruimte van de wasserette 
spelen. 'Zij hoeven niet meer zonder schoenen te voetballen, zoals Oscar destijds.' 

De familie is niet naar Brazilië gegaan om hun zoon te zien spelen. 'Zo'n kaartje is verschrikkelijk duur', aldus 
Gaitan. 'Maar als ze de finale halen dan gaan we misschien wel.' 

Ook president Solís volgt de wedstrijden op televisie. Op zijn bureau ligt een pet van het nationale elftal, aan de 
muur hangt een shirt met daarop de handtekeningen van alle spelers. 'Wat er ook gebeurt vanavond, ze hebben 
geschiedenis geschreven', aldus de president. 'Ze hebben Costa Rica laten dromen', gaat hij verder. 'Pura vida.' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Law Enforcement (65%); Law Courts + Tribunals (62%); Lawyers (62%) 
 

Industry: Fruit + Nut Farming (94%) 
 

Load-Date: July 4, 2014

 
End of Document





Waar / niet waar
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Halfberliner; Blz. 5
Length: 629 words
Byline: RONALD VELDHUIZEN
Body


Wat werd onlangs beweerd? De bloedverwantschap tussen twee mensen is vast te stellen op basis van hun 
gezichtsuitdrukking. Wat zegt de wetenschap? Een familiefeestje zal nooit meer hetzelfde zijn. 
'De glimlach van een kind spreekt boekdoelen over de ouders.' Met die zoetsappige woorden begonnen lokale 
dagbladen een opmerkelijk nieuwtje, rechtstreeks overgetikt uit een persbericht van Science Center NEMO. 
Onderzoekers van de Universiteit van Amsterdam (UvA) hebben een computerprogramma ontwikkeld dat uit 
gezichten de bloedverwantschap afleidt tussen moeders, zoons, vaders, dochters, broers en zussen. En het is nog 
nauwkeurig ook. 

Met zo'n techniek wordt het in principe kinderspel om te bevestigen of iemand de vader van zijn kinderen is. Er is 
niet meer nodig dan een cameraatje en een computer. Dat is een stuk simpeler dan een dna-test. Maar is de 
gezichtenlezer uit Amsterdam echt zo nauwkeurig? 

In bepaalde opzichten: jazeker. Bloedverwanten herkennen zoals het programma van Theo Gevers en zijn 
collega's van de UvA kan, is grensverleggend. Het systeem maakt een filmpje van iemand die lacht en kijkt naar de 
manier waarop gezichtsspieren bewegen. Zo laat het programma zich niet foppen door oppervlakkige uiterlijke 
kenmerken. Waar een menselijke toeschouwer geen familieband ziet tussen een kaalgeschoren punkrockerzus en 
een bebaarde hipsterbroer, ziet de computer dat wel. 

En daarmee is het programma erg nauwkeurig, stelt Gevers. In bijna negen op de tien gevallen wordt herkend of 
twee mensen bloedverwanten zijn. Volgens de Amsterdamse onderzoekers is de vinding handig bij bijvoorbeeld 
asielaanvragen. Een immigrant moet geregeld aantonen welke van zijn of haar gezinsleden al in Nederland 
wonen. Zo'n procedure kost weken. Laat de computer erop los en je hebt in no time een nauwkeurige inschatting, 
aldus Gevers. 

Maar nauwkeurig is niet hetzelfde als betrouwbaar. Dat het systeem in negen op de tien gevallen goed aangeeft of 
iemand de vader of moeder van een kind is, houdt tegelijk in dat één op de tien gevallen ouders ten onrechte 
worden afgewezen. Ook niet zo fijn is dat het programma één op de tien keer een bloedverwantschap ziet waar die 
niet bestaat. 

Dan moet er natuurlijk keihard uitsluitsel komen. Het Amsterdamse programma kan dat niet geven. Bovendien zijn 
de alternatieven gewoon beter: niet voor niets biedt het ministerie van Immigratie, Integratie en Asiel sinds 2012 
een dna-test bij asielaanvragen die stuklopen op papierwerk. 

Wat de bloedverwantherkenner ook tegenzit, is dat de nauwkeurigheid verder daalt wanneer je hem loslaat op 
grotere groepen mensen die onder andere omstandigheden zijn gefilmd dan in het experiment is gebeurd. Dat wil 
zeggen: ga ermee op Facebook en overal zullen familieverbanden opduiken die niet bestaan. Ook zullen mensen 
die wél familie zijn, buiten de boot vallen. Wie als kind is geadopteerd en nu had gehoopt eindelijk zijn biologische 
ouders te vinden, kan beter zijn hoop laten varen. 

Of er zo'n Facebooktoepassing komt, is niet duidelijk, maar inmiddels wordt gewerkt aan een app voor de 
smartphone. Daarmee kun je thuis controleren of je vader wel echt je vader is. Een prima recept voor een gezellige 
middag of een regelrecht familiedrama. 

Omdat er zoveel vraagtekens bij het nut van de bloedverwantherkenner te zetten zijn, heeft de uitvinding iets weg 
van een oplossing op zoek naar een probleem. Natuurlijk is het knap onderzoek en wie weet is er straks wel een 
perfecte toepassing. Toch krijgen we nu de indruk van een verkooppraatje. En dat is deels het geval. De universiteit 
heeft aandelen in het bedrijf Sightcorp, waaraan de uitvinding straks wordt verhandeld. Zoiets klinkt misschien niet-
integer, maar het is een gevolg van kabinetsbeleid: wetenschap moet tegenwoordig geld opleveren. 
 
Graphic

 
lllustratie Leonie Bos
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Parents (94%); Children (88%); Adolescents (68%); Adoption (63%) 
 

Company:  FACEBOOK INC (51%) 
 

Load-Date: July 4, 2014

 
End of Document





In stijl ten onder gaan
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Halfberliner; Blz. 61
Length: 883 words
Byline: MARJOLIJN VAN HEEMSTRA
Body


Recensie(s): de herontdekking van John Fante 
Charles Bukowski was een groot fan en sindsdien duikt het werk van John Fante geregeld opnieuw op. Maak 
kennis met de cultheld, een grootheid van het korte en vaak hilarische verhaal. 
John Fante: Vraag het aan het stof 
**** 
Vertaald uit het Engels door Mea Flothuis. 
Meulenhoff; 208 pagina's; EUR 17,95. 
John Fante: De broederschap van de druif 
*** 
Vertaald uit het Engels door Dirk-Jan Arensman. 
Meulenhoff; 216 pagina's; EUR 17,95. 


Het had weinig gescheeld of de Amerikaanse schrijver John Fante (1909-1983) was na zijn dood tot vergetelheid 
gedoemd. Zijn aanvankelijke succes had zich niet doorgezet en tegen het einde van zijn leven was het meeste van 
zijn werk niet meer verkrijgbaar. Het was de ruige Charles Bukowski die het tij deed keren, door in de jaren tachtig 
Fante tot zijn persoonlijke God uit te roepen en diens roman Ask the Dust (1939) tot 'de beste roman ooit 
geschreven'. Een cultheld was geboren. 

In samenwerking met literair tijdschrift Das Magazin bracht uitgeverij Meulenhoff onlangs de vertaling van Ask the 
dust opnieuw uit. In het bizarre, vaak hilarische verhaal is Fante's woeste alter ego Arturo Bandini aan het woord, 
net als Fante zoon van Italiaanse migranten. Hij slijt als beginnend schrijver arm en gefrustreerd zijn dagen in Los 
Angeles. Hij leeft op twee sinaasappels per dag en is hopeloos verliefd op een Mexicaanse serveerster. 

Onlangs volgde een nieuwe Fante-vertaling. Dit keer is het De broederschap van de druif uit 1977, een van de 
laatste boeken die hij schreef voor hij in 1983 aan de gevolgen van suikerziekte stierf. Alter ego Bandini is 
vervangen door Henry Molise, de oudere, bedeesdere versie van de schrijver, die worstelt met een writer's block. 
Er is minder woede en meer twijfel. Waar Bandini overtuigd was dat hij de wereld zou veroveren, blikt Molise met 
gemengde gevoelens terug op zijn leven en schrijven. 

Het boek begint als Henry wordt gebeld door zijn broer met de mededeling dat zijn bejaarde ouders willen 
scheiden. Zijn moeder heeft sporen van lippenstift op zijn vaders onderbroek gevonden en is vastbesloten hem dit 
zoveelste bewijs van ontrouw niet te vergeven. 

Uit angst zijn tirannieke, alcoholistische vader Nick na de scheiding in huis te moeten nemen, reist Henry af naar 
zijn geboortedorp San Elmo om dit plan uit hun hoofd te praten. Dan blijkt al snel dat er van een scheiding al geen 
sprake meer is. De ouders kunnen niet met, maar ook niet zonder elkaar. 

Als Henry weer wil vertrekken, haalt zijn moeder hem over om Nick, metselaar van beroep, te helpen met het 
bouwen van een rookhok in de bergen, een klus die hij eigenlijk niet meer aan kan. Met tegenzin besluit Henry dat 
hij zijn oude vader niet alleen kan laten gaan. Wat volgt, is een bizarre tocht naar de bergen, waar vader en zoon in 
een drankovergoten week een mislukt gebouwtje uit de grond stampen dat na een eerste storm weer instort. 

Het duurde even voor ik het universum van het boek werd ingezogen. Mooie passages zijn er genoeg - over de 
manier waarop Nick naar zijn kinderen keek als 'klusjes die geklaard moesten worden, geen rijke oogst, geen 
asperges of vijgen of dadels maar nederiger voer, aardappelen en mais en bonen, en hij zat opgescheept met het 
geploeter, vloeken en aardkluiten wegtrappen tot de gewassen volgroeid waren.' Of die waarin Fante beschrijft hoe 
Henry dankzij het lezen van Dostojevski van zijn onmogelijke familie gaat houden. Maar de koele, simpele taal hield 
me lang op afstand, de personages leken me te uitzinnig voor de realistische verhaallijn en te eendimensionaal om 
je mee te identificeren. Totdat Henry en Nick halverwege het boek naar de bergen rijden. Vanaf hier krijgen de 
karakters diepte. 

De directe taal vormt een mooi contrast met de groeiende verwarring van Henry, die in de bergen steeds dichter bij 
zijn vader komt te staan. 

Dat Nick niet lang meer te leven heeft, weten we dan al. Wat Henry's moeder voor lippenstiftvlekken aanzag in zijn 
onderbroek, waren bloedvlekken. Nick heeft diabetes en is vanwege zijn overmatige drankgebruik niet meer te 
redden. Een erfelijke ziekte die ook dreigt voor Henry en zijn zoons. 

In misschien wel de mooiste passage van het boek ziet Henry zijn vader en zichzelf sterven zonder te sterven. 'Zijn 
ogen waren open, zijn handen bewogen, hij spatte met mortel, maar hij was dood, en in zijn dood had hij niets te 
zeggen... En toen, op een dag, ik weet niet precies welke, ging ik ook dood.' En zo wordt De broederschap van de 
druif langzaam maar zeker een benauwende meditatie op familiebanden en sterfelijkheid. 

Nick gaat uiteindelijk in stijl ten onder, drinkend met zijn vrienden in de wijngaard van Angelo Musso, een oude 
kettingrokende wijnboer die zijn stem verloor aan keelkanker en die in een prachtige scène wordt beschreven als 
'stokoud orakel', 'een wijsgeer zonder advies, een profeet zonder voorspellingen'. 

Henry blijft achter met de ontreddering van een mens die een generatie opschuift. 'Ik wilde teruggaan in de tijd, 
naar toen ik klein was en mijn vader sterk en lawaaierig in de huiskamer stond. Het vaderschap kon de pest krijgen. 
Ik was er nooit voor geboren. Ik was geboren om zoon te zijn.' 

Volledig bekeerd tot de Fante-cult ben ik nog niet. Maar wel heb ik hier en daar een goddelijke glimp ontwaard. 
 
Graphic

 
John Fante in Malibu met zijn hond Rocco.
Foto 13e Note Editions
John Fante: Vraag het aan het stof
John Fante: De broederschap van de druif
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Writers (65%) 
 

Load-Date: July 4, 2014

 
End of Document





Sterrenparade
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Halfberliner
Length: 907 words
Body


Een week vol cultuur waar de recensenten enthousiast over waren 
De favorieten van de Volkskrantredactie: uitdagende boeken, geestige brieven, voorbeeldige exposities, 
overrompelende voorstellingen en audiovisueel bedrog van hoog niveau. 
Dans 
MIRROR MIRROR 
Conny Janssen Danst, t/m 20/7 in de Onderzeebootloods, Rotterdam. http://connyjanssendanst.nl 
**** 

Alleen al het betoverend industriële decor van de dansvoorstelling MIRROR MIRROR is een bezoekje waard aan 
de Onderzeebootloods in Rotterdam. Op de vloer waar vroeger duikboten droog vielen, is nu een gigantisch bassin 
aangebracht. Daarboven hangt een megagrote spiegel die licht, beweging, golfslag en projectie weerspiegelt. 
Veertien dansers bewegen door het bassin tot het water in hun schoenen klotst. Onderwijl speelt Sinfonia 
Rotterdam fraaie composities van Joby Talbot, Philip Glass en John Adams. Een hoogtepunt in het oeuvre van 
Conny Janssen. - Annette Embrechts 

Trouw (*****):  'De dansers zijn zo kunstwerkjes op zich, droomverschijningen in wat als het beste toneelbeeld van 
het afgelopen dansseizoen kan worden aangeduid.' 
Beeldende kunst 
VOOR DE NIEUWE MENS 
Russisch avant-garde design, museum De Fundatie, Zwolle. T/m 14 september. 
**** 

Een klein maar fijn tentoonstellinkje: ruim honderd Russische avangardistische ontwerpen van nu eens niet 
Malevitsj en Tatlin, maar minder bekende namen als Ljubow Popova en Ilja Tschaschnik. Zij ontwierpen voor de 
markt, waar na de Russische Revolutie van 1917 een volledig abstracte stijl tijdelijk tot norm werd verheven voor 
kunst en ontwerp. De juiste stoffen, serviesgoed en boekomslagen zouden de mens modern en vooral beter 
maken. De beeldtaal was nieuw, hoopvol, op de toekomst gericht - maar ook wel erg streng en beperkt. - Sacha 
Bronwasser 
Fictie 
J.J. ABRAMS en DOUG DORST: S. 
Ambo Anthos; EUR 29,99 
**** 

Is er ooit een bijzonderder boek uitgegeven? Een bibliotheekboek uit 1946, met aantekeningen, ingestoken foto's 
en getypte brieven. Naast het verhaal van de roman is er het verhaal van de twee literatuurstudenten, wier 
commentaar in de marges is te volgen. Het resultaat is een bedwelmende en mysterieuze puzzel. Hans Bouman 

De Morgen: 'Een uitdaging aan het adres van elke uitgever, een cadeau voor elke bibliofiel en een bevestiging dat 
de grenzen van de boekdrukkunst nog steeds niet bereikt zijn.' 
Film 
EASTERN BOYS 
Regie Robin Campillo. Met Olivier Rabourdin, Kirill Emelyanov, Daniil Vorobjev. 
**** 

Wanneer de keurige vijftiger Daniel de jonge Oost-Europese prostitué Rouslan aanspreekt op Gare du Nord en 
hem zijn huisadres geeft, weet hij dat hij een risico loopt. Een dag later komen Rouslans vrienden op bezoek en 
wordt Daniels huis leeggeroofd. Het is, gek genoeg, het begin van een oprechte romance tussen Rouslan en 
Daniel. Regisseur en scenarist Robin Campillo blijft verrassen in Eastern Boys, een intelligente, trefzekere thriller 
over angst voor het vreemde, groepsdwang, vrijheid en liefde. - Pauline Kleijer 

Trouw (****):  'Eastern Boys raakt dan wel wat vol, als immigrantendrama, als liefdesfilm en als spannende thriller, 
maar die vreemde, fascinerende genremix zorgt er ook voor dat je continu op je qui-vive bent, op het puntje van je 
stoel.' 
Theater 
HEBRIANA 
Theatergroep Suburbia, regie Albert Lubbers. T/m 12/7, http://theatergroepsuburbia.nl 

Op het zomerse landgoed De Kemphaan in Almere speelt theatergroep Suburbia haar jaarlijkse 
openluchtvoorstelling. Dit keer is dat de Tsjechov-achtige tragikomedie Hebriana van de Zweed Lars Norén. Over 
een familie die rond het midzomerfeest bij elkaar komt in hun zomerhuisje. Alleen hebben deze mensen elkaar al 
jaren niks meer te melden. De regie benadrukt de komische elementen. Het ensemble acteurs toont knap alle 
ingehouden treurnis en weggelachen woede. - Vincent Kouters 
Fictie 
SIRI HUSTVEDT: De vlammende wereld 
De Bezige Bij; EUR 24,90. 
**** 

Een NewYorkse kunstenares van middelbare leeftijd wil niet langer in de schaduw staan van haar echtgenoot, in de 
nieuwe roman van Hustvedt, echtgenote van Paul Auster. Flamboyante roman, met dank aan de rabiate en toch 
humoristische protagoniste Harriet (Harry) Burden. Een ideeënroman verkleed als satire. - Persis Bekkering 

NRC Handelsblad (****):  'Regelrechte pageturner, even gelaagd als erudiet.' 
Fotografie 
MOONSHINE 
Bertien van Manen: Moonshine. 
Mack, EUR 40. 
**** 

Over een periode van dertig jaar bezocht fotograaf Bertien van Manen de hillbilly's uit mijnwerkersplaatsjes in de 
Amerikaanse Appelachen. Ze zocht naar het leven achter de blikjes bier, stacaravans die dienen als woning, 
pistolen en armoede en vond naast wanhoop ook genegenheid, liefde en saamhorigheid. De foto's in kleur en 
zwart-wit maken het verglijden van de jaren en het leven in Kentucky en West-Virginia indringend zichtbaar. 
Warmbloedig boek dat af en toe koude rillingen veroorzaakt. - Arno Haijtema 
Poëzie 
SYBREN POLET: Het AAAHH & OOOHH van de verbonaut 
Wereldbibliotheek; EUR 19,95 
**** 

De 90-jarige dichter is nog altijd gefascineerd door de geest, die ons zo veel mogelijkheden biedt om te ontsnappen 
aan de vermaledijde platheid van de wereld buiten. In zijn 'paringsdans van louter uitgangspunten' verlegt hij zijn 
eigen zwaartepunt naar buiten en gaat dan op reis, tot hij geheel los zal zijn. Vitale beelden van een koppig 
individu. - Arjan Peters 

NRC Handelsblad (***):  'Ook hier moeten we het vooral hebben van de momenten waarop onze 'verbonaut', onze 
taalreiziger, even de teugels laat vieren.' 
 
Graphic

 
Polet
Siri Hustvedt
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (94%); Literature (82%); Writers (67%); Dance (67%) 
 

Industry: Entertainment + Arts (82%); Destinations + Attractions (63%) 
 

Load-Date: July 4, 2014

 
End of Document





'There is no place like home'
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Magazine Interview
Length: 2684 words
Byline: EVELIEN VAN VEEN
Body


Interview 
Dankzij het succes van zijn eerste boek werd Bill Bryson een gevierd reisschrijver. Zijns ondanks, want Bryson 
houdt helemaal niet van reizen. Hij zit liever thuis. Of in de bibliotheek. 'Ik ben niet avontuurlijk'.' 
Wie de boeken van Bill Bryson een beetje kent, weet dat de schrijver (62) gek is op feitjes. Wetenswaardigheden, 
memorabele details. Bijvoorbeeld, dat vliegenier Charles Lindbergh zijn moeder nooit een nachtzoen gaf, maar een 
hand. Dat filmster Al Jolson uit The Jazz Singer het geinig vond om op mensen te piesen. Dat het honkballers in de 
jaren twintig werd verboden nog langer op de bal te spugen om hem vies en bruin (en onzichtbaar) te maken. Zijn 
nieuwe boek, De zomer van 1927, staat bomvol met dit soort weetjes; je proeft de lol waarmee Bryson ze heeft 
opgedoken. 
Wat doet u liever? Schrijven of researchen? 
'Researchen. Veel liever. Iedereen die schrijft, kent de verschrikking van het lege scherm. Schrijven is hard werken. 
Vooral grappig schrijven. Van de week kwam er bij mij thuis een meter-opnemer die zei dat hij ook nog even de 
meter wilde checken in het herentoilet. Het hérentoilet - in een gewoon woonhuis. Het was volkomen dwaas, maar 
schrijf dat maar eens leuk op. 

'Voor research spreek ik mensen, ik duik de bibliotheek in, dat zijn uitjes. Je kunt tegenwoordig alles op internet 
vinden, dat is óók geweldig. Zoek ik de score van de wedstrijd van de New York Yankees tegen de Boston Red Sox 
op 18 juli 1927, dan vind ik die thuis achter mijn laptop meteen.' (Klopt: 10-6.) 'Maar het neemt wel iets van de 
magie weg. Het liefst zit ik in de London Library, een prachtige, oude bieb. Ik hou ervan met die enorme boeken vol 
ingebonden oude kranten aan de leestafel te zitten. Bij het bladeren ontdek je van alles.' 
Hoe gaat u te werk om die berg aan informatie te verzamelen? Hebt u assistenten? 
'Nee, dat gaat niet. Hoe toe-gewijd en intelligent een assistent ook zou zijn, ik kan niet tegen hem zeggen: ontdek 
iets wat míj opwindt. Je moet zelf de boring stuff doen om de schat te vinden.' 

Enigszins bezweet is Bill Bryson gearriveerd op de plek van het interview: de burelen van zijn literair agent, een 
stokoud, Londens pand met parketvloeren en schilderijen van besnorde mannen. Het is een warme dag, hij heeft 
een uur in het openbaar vervoer gezeten en bovendien is hij gehaast. Hij geeft morgen een lezing aan een door 
prins Charles opgezet onderwijsinstituut ('Als prins Charles je ergens voor vraagt, zeg je geen nee') en hij moet de 
tekst nog tikken. Dus als de fotograaf er een paar minuten over doet om zijn apparatuur op te zetten, klapt Bryson 
meteen zijn laptop open. Voor het interview doet hij hem met lichte spijt weer dicht. 'Dit is het laatste interview dat ik 
geef voorlopig. Ik wil aan een nieuw boek werken, maar ik kom aan schrijven helemaal niet toe.' Hij haalt een 
kipsandwich uit het plastic. Zijn agent heeft de broodjes met chips en druiven op tafel gezet. Geanimeerd, nu hij er 
toch niet onderuit komt twee uur vrij te maken: 'Hier zat vroeger de legendarische uitgever John Murray. Stel je 
voor: Lord Byron en Charles Darwin hebben in deze zelfde kamer gezeten.' 

Bryson is een Amerikaan in Engeland; hij woont er, met tussenpozen, nu veertig jaar. Hij brak door met reisboeken 
waarin hij zelf optreedt als droogkomische, ietwat stuntelige observator: Het verloren continent (1989) over 
Amerika, Tegenvoeters (2000) over Australië. Later schreef hij, door nieuwsgierigheid gedreven, Een kleine 
geschiedenis van bijna alles (2004), waarin hij natuurwetenschappelijke onderwerpen toegankelijk maakt voor een 
groot publiek. 

Met zijn Britse vrouw woont hij ten zuiden van Londen in een dorp uit een KRO-detective. Drie van hun vier 
kinderen wonen in de buurt. Als Bryson 's ochtends heeft gewerkt, gaat hij 's middags urenlang tuinieren, totdat het 
tijd is voor thee. Zijn boek over Engeland, Een klein eiland uit 2005, werd door de Britten verkozen tot boek dat het 
best de geest van Engeland ademt - en dat voor iemand die opgroeide in Des Moines, Iowa, het hart van de 
Amerikaanse Midwest. 

Bent u een Engelsman in het lichaam van een Amerikaan? 'Ha, dat is een goeie. Het is dat ik niet geloof in 
reïncarnatie, maar anders zou ik denken dat ik in een vorig leven hier was geboren. Ik zette hier als 21-jarige 
student met een rugzak voet aan wal en ik was thuis. Het landschap, het kleinschalige, de historie; al die kastelen 
die achteloos overal maar staan. De humor ook. Monty Python: zoiets had je in Amerika helemaal niet. Het was 
zoals wanneer je je grote liefde vindt. Wat overigens toen óók gebeurde: ik ontmoette mijn vrouw samen met dit 
land en ik ben nog steeds met allebei.' 

Zijn nieuwe boek gaat desalniettemin over Amerika: De zomer van 1927 beschrijft een zinderende episode uit de 
geschiedenis van het land. Luchtvaartpionier Charles Lindbergh maakte de eerste trans-Atlantische solovlucht en 
werd daarmee onmetelijk beroemd. Honkballer Babe Ruth sloeg die zomer zestig homeruns, dat was nooit eerder 
vertoond. De eerste sprekende films werden vertoond in bioscopen als paleizen; één op de zes Amerikanen had 
een auto - dat was al bijna een per gezin - niet zelden een Ford. Optimisme alom, alles leek te lukken. Dat de Grote 
Depressie van 1929 er aan zat te komen, werd door niemand voorzien. 

Bryson: 'Van jongs af aan ben ik gefascineerd door die twee figuren, Lindbergh en Babe Ruth. Twee totaal 
verschillende types. Ruth was een geniale sportman die alles deed wat God verboden had. Lindbergh was een 
stijve hark die tegen wil en dank beroemd werd. Eigenlijk wilde ik een soort dubbel-biografie van ze maken, tot ik 
ontdekte dat er nog veel meer gebeurde die zomer. Toen heb ik het hele tijdperk gevat.' 
Waarom spreekt die periode u zo aan? Hoe was de tijdgeest? 
'Amerika werd in die periode zelfbewust. Tot dan toe kwam alles uit Europa: de wetenschap, de muziek, de 
literatuur, ook de luchtvaartindustrie liep in Europa ver voorop. Denk maar aan Fokker. En toen was daar opeens 
een kid uit Amerika die in een Amerikaans vliegtuig de oceaan overstak; Amerika was waanzinnig trots. De tv werd 
uitgevonden, alles werd groter en beter in die tijd. En mensen dachten dat het altijd zo zou doorgaan. Het moet een 
heel opwindende tijd zijn geweest om in te leven.' 
U wijdt geen woord aan de crisis daarna. Dat is u verweten in de kritieken: een stortvloed aan feitjes, maar geen 
verbanden, geen analyse. 
'Iedereen weet wel wat er daarna gebeurde, ik heb het bewust niet uitgespeld. Maar door die kritiek... Als ik het 
boek opnieuw zou schrijven, zou ik het wel...' Hij maakt zijn zin niet af. Hervat: 'Critici zijn geen gewone lezers. Ze 
moeten je boek in twee dagen lezen, ze krijgen er slecht voor betaald, ze hebben geen tijd om het te laten 
bezinken. Eén van de recensenten verweet me dat ik niet had uitgezocht of Babe Ruth, die nogal dom was, niet 
dyslectisch was. Nou ja, alsof dat toen bekend was. Daarmee wordt dan je hele boek afgeserveerd. Ik probeer me 
er niet door te laten raken, maar het is alsof iemand over je kinderen zegt: ze zijn leuk en slim, maar wel een beetje 
lomp. Dat is het enige dat blijft hangen. Dat je denkt: mijn kinderen lomp? Hoezó? Ik haat recensies, ik probeer ze 
niet te lezen.' 
Terug naar 1927: had u toen willen leven? 
'In veel opzichten wel. Het leven was eenvoudig en een stuk gezelliger zonder airconditioning. Deuren en ramen 
stonden open, je hoorde het leven buiten, zoals in Italiaanse straatjes waar de was hangt en de mensen vanaf hun 
balkon naar de over-buren roepen. Nu zit iedereen in kantoorflats met de ramen dicht. Maar goed: zonder 
antibiotica ging je wel dood aan een infectie aan een blaar op je teen. Als ik toen leefde, was ik nu dood geweest. 
Dat spreekt me minder aan. 

'Elke tijd heeft goede en slechte dingen, maar dit vind ik wel een heel groot verschil: vroeger was de toekomst 
vreselijk opwindend. We konden niet wachten. We zouden allemaal een privéhelikopter hebben, we zouden in 
onder-watersteden wonen en naar Mars op vakantie gaan, zo stond het in de tijdschriften die ik las. En als kind 
dacht ik dat het echt zou gaan gebeuren. Alles zou makkelijk worden, en mooier. Nu is de toekomst somber en 
afschrikwekkend, kinderen leren op school over de opwarming van de aarde en de zeeën die leeg raken. Dat is 
ontzettend jammer. Het zou fijn zijn weer in een tijd van optimisme te leven.' 
Was vroeger alles beter? 
'O, alle oude mensen vinden dat vroeger alles beter was. En in veel opzichten hebben we gelijk. Het Amerika van 
mijn jeugd was beter dan dat van nu en ook hier in Engeland - kijk alleen al eens naar de binnensteden. Je ziet 
alleen maar de Gap en Abercrombie & Fitch, overal ter wereld dezelfde winkels. Vroeger had je buurtwinkels, 
familiebedrijven, dat is allemaal weg.' Dan, snel: 'Maar ik wil niet terug naar vroeger, hoor. Ik ben dol op mijn laptop 
en mijn iPhone, ik zou niet meer zonder kunnen. 

'Ik probeer realistisch te zijn. Juist níét te zeggen dat vroeger alles beter was. Ik ben ook niet rechts geworden, 
geloof ik. Ik heb vrienden die sterker ageren tegen immigranten naarmate ze ouder worden. Niet dat ze racistisch 
zijn, maar het is toch verontrustend. Zo wil ik niet worden.' 
Bent u een optimist of een pessimist? 
'Allebei een beetje. Het is onzin om te denken dat ik mijn eentje de opwarming van de aarde kan tegengaan, maar 
toch scheid ik mijn afval, want ik geef de hoop niet op.' 

Misschien is het niet toevallig dat Bryson het woord afval noemt: vijf jaar was hij voorzitter van een campagne om 
de vervuiling en verrommeling van het Engelse landschap tegen te gaan. Afval was, zo zei hij in een interview, 'een 
obsessie voor hem'. Nog steeds stopt hij elk leeg blikje dat hij in de berm ziet liggen in zijn rugzak als hij wandelt. 
Het voorzitterschap is een deceptie geworden. 'We hebben niks bereikt. Ik heb er vijf jaar van mijn leven in gestopt, 
eindeloos gedebatteerd met politici en heb ontdekt dat de meesten niks wíllen veranderen. Ze zitten er puur voor 
zichzelf. Voor hun mooie baantje en hun auto met chauffeur.' 
Dat klinkt toch een beetje cynisch. 
'Ja, op dat punt ben ik ook wel cynisch. Maar verder heb ik er weinig reden toe. Het leven is behoorlijk goed als je 
ouder wordt. De kinderen zijn goed terechtgekomen, mijn vrouw en ik wandelen veel, we hebben alle tijd voor 
elkaar.' 

Twee zonen en twee dochters heeft Bryson, zes kleinkinderen en er zijn er nog eens twee op komst. 'Twee van 
mijn kinderen zijn bijzonder vruchtbaar.' Hij zegt het met zichtbaar genoegen. 'En dan zijn we ook nog eens heel 
gelukkig met de partners van onze kinderen, mijn vrouw en ik. Dat is fijn, want als je ze niet leuk vindt, moet je doen 
alsof. Dat lijkt me verdomde lastig.' 

De rol van opa past hem helemaal goed. Opgewekt somt hij op waarom hij soms dagen niet aan schrijven toekomt: 
'De een moet naar pianoles gebracht, de andere naar voetbaltraining en dan is er weer een schoolmusical waarin 
er eentje optreedt. Nou ja, daar gaan we dan natuurlijk naartoe.' 

De eerste jaren van zijn loopbaan werkte Bryson als eind-redacteur bij Britse kranten. Hij stopte ermee zodra hij 
van het schrijven kon leven, om meer bij zijn gezin te zijn. Niet dat hij het werk niet leuk vond, dat vond hij wel. 'Bij 
een krant is elke dag anders.' Maar de forensentrein en de late avonddiensten gaf hij met liefde op. 'We zijn toen 
verhuisd naar een streek in Engeland waar de huizen de helft goedkoper waren, we hebben het erop gewaagd. En 
het liep eigenlijk meteen. Het is ongelooflijk hoe productief je thuis bent. Op de krant ging de helft van de tijd op aan 
kletspraat met collega's, wat leuk was, maar het kost zo veel tijd. Met een baan moet je reizen, je moet kleren 
strijken, je moet geld pinnen' - hij zegt het hartelijk, bezorgd bijna: 'Dat heb jij allemaal moeten doen vanochtend en 
hoe laat ben je nu vanavond weer thuis? Ik hoef 's ochtends mijn haar niet eens te kammen. Ik zet een 
honkbalpetje op en ik kan aan het werk.' 

'There is no place like home', wil Bryson maar zeggen, al klinkt dat wellicht wonderlijk voor een reisboekenschrijver. 
'Dat ben ik tegen wil en dank geworden. Het eerste reisboek was een succes, daarom vroeg mijn uitgever om een 
tweede en zo word je min of meer gedwongen. Maar ik ben helemaal geen reiziger. Ik hou niet van ongemak, ik wil 
niet naar exotische of riskante bestemmingen, omdat ik daar de zenuwen krijg en ik ben niet avontuurlijk. Daarbij is 
het mijn stijl om met humor te schrijven en dat kan over veel landen helemaal niet. Wat kun je nou voor grappen 
maken over bedelaars in India? Dat is nogal misplaatst.' 

Vandaar dat zijn reisboeken over de westerse wereld gaan. A walk in the woods bijvoorbeeld, over een wandeltocht 
dwars door Amerika, dat binnenkort wordt verfilmd door en met Robert Redford. Eervol vindt Bryson het, maar ook 
een tikje surrealistisch. 'Binnenkort in dit theater: Robert Redford als... Bill Bryson! Ha! Ik vraag me af hoe hij het 
gaat doen, want hij is al bijna 80, terwijl ik dat boek schreef toen ik 40 was.' 

In Engeland is Bryson 'a national sweetheart' - de Engelsen zijn er dol op mild bespot te worden door een 
buitenstaander, zoals hij in zijn boeken doet. Bryson op zijn beurt is dol op de Engelsen. En op de rol van outsider; 
het is, zegt hij, 'zijn identiteit'. 'Engeland is in wezen nog een klassenmaatschappij. Als iemand één zin uitspreekt, 
weten anderen hoe hij is opgevoed, op welke school hij heeft gezeten en waarschijnlijk ook hoeveel geld hij heeft. 
Voor mij gaat dat allemaal niet op met mijn Amerikaanse accent. Mij kunnen ze niet plaatsen, dat bevalt me wel. Ik 
hoor er helemaal bij, behalve als ik er niet bij wil horen. Met voetbal bijvoorbeeld is dat uiterst comfortabel. Als ze 
goed spelen, sta ik te juichen in de pub, maar als ze verliezen, zeg ik tegen mijn vrienden: jullie kunnen er ook niks 
van.' 

Zijn volgende boek is toch weer een reisboek. Hij werkt aan een vervolg op Een klein eiland, Engeland twintig jaar 
later, waarvoor hij dezelfde plekken bezoekt om te kijken wat er is veranderd. 
En? Wat is de grootste verandering? 
'Naar veel plaatsen moet ik nog toe, maar een ding weet ik zo al: de Engelsen zijn money obsessed geworden. 
Rijke mensen waren er altijd al, maar de gewone man is nu ook in de greep van geld. Als je hier kijkt in Londen: al 
die grote auto's, die wanstaltig dure merken. Luxe wordt de norm.' 

Bryson kijkt op zijn horloge, hij wil terug naar zijn plattelandsdorp, om aan het werk te gaan. Eén groot nadeel is er 
aan het ouder worden, heeft hij immers eerder in het gesprek gezegd. 'Elke ochtend als ik wakker word, denk ik: 
weer een dag dichter bij het einde. Tot mijn 60ste had ik het gevoel dat ik een onbeperkt aantal boeken kon 
schrijven. Nu besef ik dat het er nog maar een paar zijn. Dat is... niet deprimerend, maar wel verbazingwekkend.' 

Vandaar dat hij haast heeft. Als hij het pand van zijn agent heeft verlaten, liggen zijn papieren voor de lezing van 
morgen nog op tafel. De plastic sandwichverpakking is spoorloos verdwenen. Die heeft hij in zijn rugzak gestopt. 
cv Bill Bryson 
8 december 1951 Geboren in Des Moines, Iowa, VS. 
Loopbaan 
Studie Letteren aan Drake University, Des Moines 

1977 - 1987 Eindredacteur en chef bij Britse kranten: The Times en The Independent. 

Vanaf 1987 Fulltime schrijver. 

1995 Verhuist naar New Hampshire, VS. 

2003 Keert terug naar Engeland. 

2005 - 2011 Chancellor (erehoofd) van Durham University, Engeland. 

2007 - 2012 Voorzitter van Campaign to Protect Rural England. 
Boeken (selectie) 
1989 Het verloren continent, over Amerika. 

1991 Overal en nergens; reizen door Europa. 

1995 Een klein eiland, over Engeland. 

2000 Tegenvoeters, over Australië 

2003 Een kleine geschiedenis van bijna alles, over wetenschap. 

2010 Een kleine geschiedenis van het dagelijks leven. 

2013 Nederlandse vertaling van De zomer van 1927 is zojuist verschenen. 

Bryson is getrouwd en heeft vier kinderen. Hij woont ten zuiden van Londen. 
'ik duik de bibliotheek in, dat zijn uitjes. Het liefst zit ik in de London Library, een prachtige, oude bieb' 
'ik ben helemaal geen reiziger. Ik hou niet van ongemak, ik wil niet naar exotische of riskante bestemmingen omdat 
ik daar de zenuwen krijg' 
 
Graphic

 
foto's Wassinklundgren
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant Magazine 
 

Subject: Literature (93%); Sex + Gender Issues (87%); Writers (76%); Parents (63%); Teaching + Teachers (62%) 
 

Industry: Internet + Www (61%) 
 

Load-Date: July 4, 2014

 
End of Document





Voetbal achter de dijken
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 29
Length: 965 words
Body


Vrij zicht Martin Sommer 
Nationale gevoelens bestaan en je kunt er dus maar beter rekening mee houden. 
Laten we met de Belgen beginnen. België is in rep en roer nu de Rode Duivels weer een ronde verder zijn. Ik reed 
onlangs door de voormalige mijnstad Charleroi. Overal hing de Belgische driekleur over de vensterbank. Is dit een 
verbazende opleving van het Belgicisme? Tegelijk lees ik in de krant over een hopeloze kabinetsformatie, als 
gevolg van het vastgekoekte wantrouwen tussen Vlamingen en Walen. Het vieren van het voetbalsucces schijnt 
trouwens ook volkomen gescheiden te gebeuren - living apart together. 

Wat dit wereldkampioenschap overweldigend laat zien, is dat nationale gevoelens bepaald niet op de terugtocht 
zijn. En vooral hoe ingewikkeld en gelaagd dat nationalisme is. Zelfs in België roepen ze dat ze de besten zijn, en 
tegelijkertijd speelt politiek België de finale tegen zichzelf. 

Nu Nederland, met zijn oranje tompouces. Dat sport wel degelijk verbroedert, kun je aan ons gekleurde elftal afzien. 
De kerk is leeg, de politieke partij is dood. Afgezien van het ziekenhuis is het stadion de laatste plaats waar links en 
rechts, hoog en laag, elkaar ontmoeten. 

Onderwijl kun je er niet omheen: Nederland in het oranje Roy Donders-juichpak is een klassen-verhaal. Die 
vlaggetjes van gevel tot gevel hangen niet bij u in de straat. Wel in de mindere straten van Almere en Hoogvliet, 
voor 70 cent per 5 meter bij de Action. De meestal somberende PVV-aanhangers zijn plotseling optimistisch. Zij 
geloven erin, aldus Maurice de Hond, meer dan de modale CDA'er in beteren doen. 

Zo zijn sport en politiek wel degelijk innig verbonden. Rutte is de Van Gaal van de politiek. Het is niet om aan te 
zien maar er wordt wel resultaat geboekt. Vorige week was er veel te doen over de Van Gaal-haters. Dat zijn 
sportjournalisten die vinden dat de Hollandse School wordt verraden, dat de huidige generatie matig getalenteerd is 
en dat Nederland geen voetbalgidsland meer is. Mark Rutte is evenmin van de Hollandse School. In de politiek gaat 
het vandaag de dag om de pegels. Rutte zou het in zichzelf gekeerde Nederland belichamen, gericht op het 
nationale belang zoals 70 procent van de bevolking inderdaad schijnt te willen. 

Is dat erg? Ja, vindt hoogleraar internationale betrekkingen Rob de Wijk, die deze kritiek van de week ventileerde 
bij de presentatie van de artikelenbundel Nationaal belang in meervoud. Terugtrekking achter de dijken is niet 
gratis, zei De Wijk. Vanwege het kleinzielige gedoe over Schengen zijn we al 2 miljard aan orders uit Roemenië 
misgelopen. 

Schrijver Abdelkader Benali zong in zijn inleiding hetzelfde lied. Hij sprak over de Nederlandse 'oikofilie', de liefde 
voor het eigene. Volgens Benali is dit land overdreven met zijn eigen identiteit bezig. Ook hij herkende de 
Hollandse School van tolerantie en internationalisme niet terug. Nee, dan de immigranten. Zij zijn het tegenbeeld 
van de introverte Nederlander. Zij weten om te gaan met hun verbrokkelde identiteit, open te staan voor het andere. 
'Zij zijn burgers van Nederland en van de wereld.' 

Ik zat erbij en dacht aan voetbal. Eén blik op de kolkende tribunes, al die mensen die dag na dag hun gezicht 
insmeren met de nationale kleuren. Je moet beslist poep in je ogen hebben om te denken dat dat alleen een 
Nederlandse kwaal is. Geen beter bewijs voor de stelling van de filosoof Peter Sloterdijk dat 'kosmopolitisme het 
provincialisme van de verwenden' is. Van Brazilië tot Nigeria heerst de kermis van nationale saamhorigheid, al is 
het maar voor de duur van een kampioenschap. Het enthousiasme voor het eigen land heeft alles met de 
globalisering te maken. Wat Nederland betreft, is het geen toeval dat juist de onderkant zo blij is met de natie. Alle 
sociale voorzieningen vallen binnen de landsgrenzen en zoals de uitdrukking luidt, is de verzorgingsstaat het 
vaderland van de gewone man. 

Nationaal gevoel is als de olifant in de kamer. Het is er, iedereen doet mee, maar het mag niet, het kan niet. Je zou 
denken dat dat komt door de Tweede Wereldoorlog, maar nationalisme-ontkenning is van veel ouder datum. 
Politiek filosoof Isaiah Berlin schreef in 1972 (Nationalism: past neglect, present power) over zijn verbazing dat er in 
de 19de eeuw, toch de eeuw van de nationale staat, nooit serieus over nationalisme is nagedacht. 

Dat komt doordat socialisten en liberalen een soort monsterverbond hadden gesloten. Nationalisme was een fase 
die moest worden overwonnen en dat was dat. Voor socialisten was het vals bewustzijn en stond het 
klassensolidariteit in de weg. Voor liberalen was het een obstakel voor vrijhandel. Aanhangers van beide 
ideologieën kwamen in 1914 op de koffie. De arbeiders gingen fluitend de vrolijke oorlog in. Politici, vooral van 
socialistische snit, in verbijstering achterlatend. 

En nu? Liberalisme en sociaal-democratie hebben allebei hun remplaçant in de Europese Unie gevonden: 
internationale solidariteit en vrijhandel. Nationale gevoelens worden net als een eeuw terug gezien als uitingen van 
regressie, ressentiment en rancune, verwerpelijk vanuit mensenrechtenblik en bovendien een dure hobby. 
Daarmee is het sentiment niet weg, irrationeel misschien, maar nog altijd krachtiger dan alle officiële ideologieën 
die wel een goedkeurend stempel kregen. 

Wie denkt dat ontkenning van nationale gevoelens wel gratis is, neemt er nog even de uitslag van de laatste 
verkiezingen voor het Europees Parlement bij. Of kijkt naar Groot-Brittannië, straks wellicht geen lid meer van de 
EU. Want het vervelende is dat al die nare in zichzelf gekeerde burgermannetjes niet alleen in het stadion zitten. Ze 
hebben ook stemrecht. Prettige vakantie. 


Martin Sommer is politiek commentator van de Volkskrant. 
Ook in 19de eeuw werd niet serieus nagedacht over nationalisme 
 
Graphic

 
De Van Gaal van de politiek...
Foto ANP
Belgen zijn ook de besten...
Foto EPA
Tompouce achter de dijken...
Foto EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Immigration (94%); European Union (86%); Sports + Recreation (82%) 
 

Industry: Destinations + Attractions (78%) 
 

Load-Date: July 4, 2014

 
End of Document





Wat we als 'echt' ervaren, is vaak dat wat we kennen van replica's
de Volkskrant
5 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Magazine Columns; Blz. 19
Length: 689 words
Byline: HANNA BERVOETS
Body


column 
Ik kreeg een vakantiemail van een vriend. Hij schreef vanuit Mexico en vertelde over zijn bezoek aan de 
Mayatempels: 'Ze hebben die tempels uitgelicht met discolampen. Er lopen verklede mannen rond met 
verengewaden met wie je tegen betaling op de foto kunt. Dat trekt enorme toeristenbussen vol Russen en 
Amerikanen. Ondertussen is het nog een beetje zoeken naar het échte Mexico...' 

Ik snapte waar mijn vriend het over had. Een discrepantie tussen verwachting en aanblik; ik had het zelf ook wel 
eens ervaren. 

Zo sliep ik ooit in een Amerikaans dorpje langs Route 66. Er was maar één café, Saloon Buffalo Bill. Het gebouw 
was van hout, de constructie oogde oud. Maar toen ik beter keek, ontdekte ik dat de planken van de Saloon waren 
bewerkt, zodat ze versleten leken, als bij een voorgebleekte spijkerbroek. Ik betrapte mezelf op een gevoel van 
teleurstelling. 

Na de mail van mijn vriend vroeg ik me alleen af: wáár zijn wij toeristen eigenlijk naar op zoek als we verlangen 
naar het échte Mexico, het échte Amerika, het échte deel van ons vakantieland? 

Om te beginnen waarschijnlijk: naar iets ouds. 

Maar ieder land heeft een eigen historie. Stamhoofden gingen en koningen kwamen, er waren oorlogen, ziekten, 
plagen, land werd ontgonnen en fabrieken gesticht, dorpen krompen en steden groeiden, burgers emigreerden, 
immigranten kwamen - processen die zich jarenlang herhaalden. Welk déél van deze geschiedenis willen we zien, 
welk deel is het meest 'echt'? 

Dit brengt ons op een paradox: dat wat we als 'echt' ervaren, is vaak dat wat we kennen van replica's. We zoeken 
als toerist naar een specifiek, gecanoniseerd deel van de geschiedenis: een beeld dat we al kennen, uit films, 
kinderboeken en pretparken. De cowboydorpjes uit westerns, Disneyland en Brokeback Mountain. De Mayatempels 
uit Kuifje, Indiana Jones en de covers van National Geographic. Maar: wij zijn niet naïef. Wij weten dat die beelden 
zijn bewerkt, bedacht of aangepast. Dus willen we ze in het echt zien. Wanneer we er dan eenmaal voorstaan, 
vallen ze soms tegen. Ze lijken te veel op hun replica's (Saloon Buffalo Bill) of juist te weinig (Mayatempels met 
discolampen). En om die Mayatempels scharrelen dan ook nog eens Russen en Amerikanen die de driehoekige 
bouwsels zó proberen te fotograferen dat het lijkt of ze als feestmutsjes op hun hoofd balanceren. 

Dat dit alles 'onecht' aandoet, komt weer voort uit een andere opvatting over authenticiteit: het idee dat authentiek 
en grootkapitaal niet samengaan. De reiziger die vindt dat aan authentiek geen geld mag worden verdiend, ervaart 
grootschalige toeristische attracties als façades. Zijn conclusie: wat authentiek is, wordt waargenomen door zo min 
mogelijk ogen. Let wel: door zo min mogelijk toeristenogen. Behalve dan de zijne. In deze optiek is authentiek iets 
dat zelf is 'ontdekt'. Niet alleen oud, herkenbaar en zonder winstoogmerk, maar ook: exclusief, persoonlijk. Zo wordt 
de herder op een afgelegen landweg waarschijnlijk authentieker gevonden dan de man die de discolampen aanzet 
om de Mayatempels. 

Maar waarom eigenlijk? 

Die discolampen vertellen toch óók iets over de omgeving? Een plek waar mensen wonen, werken, leven. Waar de 
toeristenindustrie belangrijk is. En men een specifiek onderdeel van de eigen historie op een specifieke manier 
uitlicht. Zo verraadt ook Saloon Buffalo Bill iets over Amerika. Iets over trots en identiteit? In ieder geval iets over de 
liefde voor replica's. 

Door op dit soort plekken goed om ons heen te kijken, leren we iets over het heden. Blijven we tijdens het reizen 
echter hardnekkig op zoek naar 'het echte', dan ontkennen we de veranderingen die ons vakantieland heeft 
doorgemaakt. Een nieuwbouwwijk zegt net zoveel over een stad als het oude centrum. Misschien wel meer. 
Ondertussen is alles wat we zien even écht, want alles betekent iets, vertelt ons iets, leert ons iets. Ook al is dat 
iets over moderne industrie en vrijetijdsbesteding. Wie tijdens zijn vakantie op zoek is naar authenticiteit, kan dus 
gerust een ritje maken in een overvolle sightseeingdubbeldekker. Om zich vervolgens af te laten zetten bij het 
nieuwste shopping mall. 
 
Graphic

 
foto Antonia Hrastar
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant Magazine 
 

Subject: Sports + Recreation (63%); History (62%) 
 

Industry: Destinations + Attractions (94%); Tourism (87%); Museums + Galleries (80%); Entertainment + Arts 
(69%) 
 

Load-Date: July 4, 2014

 
End of Document





Charmante zwoeger die zich niet in een hoek laat duwen
de Volkskrant
7 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Uitgelicht
Length: 1777 words
Byline: DOOR JAAP STAM
Body


Eberhard van der Laan (59) is vandaag vier jaar burgemeester van Amsterdam. Een doorgewinterde sociaal-
democraat die als een tornado door Amsterdam raast. 'Straks niet gaan zwenken, hè!' 
De vechter 1 
'What about my house?' Met een verwoestende blik naar de Nederlandse actievoerders op de stoep van de 
ambtswoning, stelt de Amsterdamse burgemeester Eberhard van der Laan de vraag drie keer. Een antwoord blijft 
uit. Iemand roept 'bullshit'. 

Het is zondagmiddag 2 maart 2014. Asielzoekers en Nederlandse sympathisanten zijn naar Van der Laans woning 
opgetrokken in de Gouden Bocht aan de Herengracht. Als een actievoerder over die woning begint - je hebt 
makkelijk praten met zo'n dak boven je hoofd, is de suggestie - valt Van der Laan uit. 

Hij staat dan al zes minuten te bakkeleien met de actievoerders. Zij vechten tegen de asielwetgeving, maar soms 
over de ruggen van de asielzoekers, vindt Van der Laan, terwijl hij een oplossing probeert te vinden voor de 130 
vluchtelingen die al anderhalf jaar door zijn stad zwerven. 

Van der Laan heeft het maximale gedaan binnen de Nederlandse wetgeving. Hij heeft staatssecretaris Fred Teeven 
van Justitie zelfs zover gekregen dat de uitgeprocedeerde asielzoekers een half jaar onderdak krijgen in een 
leegstaande gevangenis. 

Daar kunnen ze op adem komen en hulp krijgen om te werken aan terugkeer naar hun land van herkomst. Ook 
worden hun dossiers nog een keer doorgespit. Mogelijk dat een enkeling alsnog in aanmerking komt voor een 
verblijfsvergunning. 

Felle ogen, priemende wijsvinger. Als hij niet snel genoeg de microfoon uit de handen van de actievoerders kan 
grijpen, spreekt hij het oploopje onversterkt toe. Een getergde Van der Laan is op zijn best. 

Vindt hijzelf niet. 'Weet je hoe ze me thuis noemen? Geboren mediator. Ik ben een bemiddelaar. Ik pel graag 
standpunten af tot belangen en dan gaan we samen een nieuwe weg vinden.' 

Alleen, zo werkt het niet altijd. 'Als ze onheus zijn in hun bejegeningen, kunnen ze 'm krijgen.' 
De aanjager 1 
Hoe stappers in het gareel te houden die bij het ochtendkrieken loaded zijn, en op zoek gaan naar nog extremere 
dingen? De aanpak van het uitgaansgeweld is het thema van een overleg in de ambtswoning, maandagavond 19 
mei. 

Horecaondernemers, ambtenaren, politiemensen, een officier van justitie en een stadsdeelbestuurder zitten aan de 
lange tafel in de Eetkamer - twintig mensen in totaal. 

Ambtswoninggesprekken zijn een beproefd recept, de Treiteraanpak (tegen notoire onruststokers) en de Top600 
(aanpak van criminele jongeren) hebben er handen en voeten gekregen. Aan veiligheid is Van der Laan de meeste 
tijd kwijt. 

Als ware hij op een veiling, doet Van der Laan zaken. Razendsnel, een wegtrekkertje zet je meteen op achterstand. 
'Daar gaan we dus niet op wachten', zegt hij wanneer iemand een procedurele belemmering opwerpt. 

Hij geeft en neemt, deelt schouderklopjes uit, koppelt mensen aan elkaar en zet ze aan het werk. Morgen is 
vandaag. Het is boter bij de vis bij Van der Laan. Dat gezegde bezigt hij wel vijf keer. 

Over de kosten van de nieuwe aanpak, er komen onder meer gastheren op het Leidseplein en het Rembrandtplein, 
is Van der Laan duidelijk, al verpakt hij het charmant. 'Is het een gek idee dat de helft wordt betaald door de 
overheid en de helft door de ondernemers?' 

Als een horecabaas zegt dat hij zijn achterban nog moet overtuigen, doet Van der Laan hem een aanbod dat hij 
niet kan weigeren. 'Ik wil wel meegaan. Ik durf wel te zeggen: wat ben je voor een oetlul als je niet meedoet? Wel 
profiteren, niet betalen.' 

'Dat doet-ie knap', zegt een deelnemer na afloop. 'Je staat altijd met een aap op je schouder buiten.' 

Na de zomer komt het gezelschap voor de vierde en laatste keer bij elkaar, er moet nog veel worden uitgewerkt. Op 
1 januari gaat de nieuwe aanpak in. 
De sociaal-democraat 
'De VVD in Amsterdam wil vijftig- of honderdduizend van onze goedkope kernvoorraad van zo'n 
tweehonderdduizend huizen verkopen. Verkopen! Wij zeggen: over ons lijk.' 

Aan het woord in De Groene van 25 juni 1997 is de Amsterdamse fractievoorzitter van de PvdA. Zijn naam: 
Eberhard van der Laan. Een doorgewinterde sociaal-democraat die staat voor solidariteit en emancipatie. 'Ik wil dat 
het heel goed gaat, maar dan ook echt voor iedereen', zegt hij in hetzelfde interview. 

Zeventien jaar later mogen van het zojuist aangetreden stadsbestuur, gevormd door D66, VVD en SP, een dikke 43 
duizend sociale huurwoningen verdwijnen. 

'Ik ben nu burgemeester van alle Amsterdammers, ik zal die uitspraak niet herhalen. Iets anders is dat ik mijn 
verleden niet verloochen.' 

Wie Van der Laan een beetje kent, weet dat hij de afgelopen maanden op zijn tong heeft gebeten. In de aanloop 
naar de gemeenteraadsverkiezingen, tijdens de lange formatie van het nieuwe stadsbestuur en toen het resultaat 
bekend werd. Voor het eerst sinds de Tweede Wereldoorlog zit de PvdA in Amsterdam in de oppositie. Van der 
Laan is de enige sociaal-democraat in het college. 

'Meningloosheid is niet mijn eerste karaktertrek', beaamt hij. 

Het was toch geen onzinnige uitspraak? 'Meer zeg ik er niet over. Ik moet deze coalitie helpen een succes te 
worden. Daar hebben de Amsterdammers recht op.' 

Is het eenzaam in het nieuwe college? 'Er is een flank, de SP, die het tot een hoofdzaak maakt hier voorzichtig mee 
om te gaan. De anderen zullen niet onvoorzichtig willen zijn.' 
De leerling van Jan Schaefer 
Van der Laan is van de school van Jan Schaefer, voor wie hij als werkstudent dikke nota's samenvatte in een 
A4'tje. Schaefer (1940 - 1994) is de legendarische wethouder en staatssecretaris van de PvdA, die het ambtelijk 
apparaat, corporaties en bouwers opjoeg om de stadsvernieuwing aan te pakken en de taal van de gewone man 
sprak ('In gelul kun je niet wonen'). De school heeft één leerling, en die heeft de meester overtroffen. 

Net als Schaefer is Van der Laan meer ajacied en gabber dan diplomaat en notabele, al kan hij zich naar elk 
gezelschap voegen. Zijn gebrekkige gevoel voor diplomatie compenseert hij met zijn charmes en humor. 

Van der Laan is recht voor zijn raap, ad rem, niet bang en allergisch om in een hoek te worden geduwd. Een 
zwoeger met een scherp afgestelde morele antenne en een gevoelstemperatuur die zelden liegt. 

Als hem wordt gevraagd of het wel oké is dat zijn vrouw heeft gefolderd voor de Partij van de Arbeid, luidt de 
reactie: 'Man, het is 2014. Moet ik haar bankpas intrekken of haar een boerka omhangen?' 

Toezeggingen zijn heilig voor Van der Laan. 'We zijn niet katholiek hè, afspraken komen we na. Ik sla weleens met 
de vuist op tafel: verdomme, afspraak is afspraak. We moeten hartstikke voorspelbaar en betrouwbaar zijn.' 

Toen hij nog minister was, moedigde zijn kamerheer hem aan als hij naar de Tweede Kamer moest. 'Ga minister, 
en laat zien dat uw bloed roder is dan het hunne.' Die aansporing had Van der Laan niet nodig, maar bezorgde hem 
veel plezier. 
De aanjager 2 
Na nog geen kwartier zegt Van der Laan: 'We moeten een beetje jassen jongens, het is weer een verschrikkelijke 
dag.' 

Het is maandagochtend 26 mei, de dag van het stavenoverleg waarop de ene na de andere ambtenaar aanschuift 
in de vergaderkamer naast zijn werkkamer in de Stopera. Alle openbare-ordevraagstukken komen langs. Zo ook de 
Treiteraanpak die Van der Laan heeft ingevoerd nadat hij had vernomen dat een gezin uit Amsterdam-West was 
weggepest door buurtbewoners. Als er moet worden verhuisd, dan pakt de treiteraar voortaan zijn biezen. 

'Zit er een mea culpa in of is het een agressieve donder?', vraagt Van der Laan over een man die de buurt 
terroriseert. En in een adem door: 'Dan zijn we snel klaar. We zijn er voor de slachtoffers, de bewoners die worden 
getreiterd.' 

Ambtenaren krijgen duidelijke instructies. 

'Als ik die strijd aan het voeren ben, moeten jullie dat alternatief niet weggeven.' 

'Straks niet gaan zwenken, hè!' 

'Ik heb de brief verbeterd. Waar jullie 'hoewel' zeggen, schrijf ik 'omdat'.' 

'Het is bijna ambtelijk. Eerst meebuigen en dan pas zeggen waar het omgaat.' 

'Je zit af te brokkelen, vriend.' 

Nee verkopen aan Van der Laan is er niet bij. Net zoals hij zelden zal inbinden, daarvoor is hij te zeer overtuigd van 
zijn zaak. Columnist Felix Rottenberg ziet daarin een verklaring voor Van der Laans populariteit, schreef hij in Het 
Parool. 

'Burgers zien en horen een bestuurder die weet wat hij wil, graag luistert naar tegenargumenten, maar vastbesloten 
is zijn voornemens uit te voeren.' 

Een ambtenaar: 'De scherpte, het tempo, de druk - dit is Champions League. Het is als Frank de Boer, die zijn 
spelers leert de bal hard in te spelen. Van der Laan doet dat de hele dag, zeven dagen per week. Wij zijn 80 
procent in balbezit.' 

Van der Laan: 'Ik heb in de advocatuur geleerd dat het belangrijk is het initiatief te hebben. Als je door een ander 
wordt opgejaagd, word je in het defensief gedrongen.' 

Het is Van der Laan die erop wordt aangesproken als het fout gaat. 'Dus ik mag ook wel iets vragen van mijn 
omgeving. Ik zal met alle liefde aftreden, omdat ik veel te hard werk en zo, maar wel graag voor mijn eigen fouten.' 
De vechter 2 
In oktober 2013 werd bekend dat Van der Laan prostaatkanker heeft. De strijd daartegen voert hij in stilte. 'Ik ben 
intensief behandeld en dat is goed aangeslagen.' 

Zijn werkkracht heeft er niet onder geleden. 'Hij wil wel heel erg veel en snel, hoorde ik in het begin. Ik heb me 
afgevraagd waarom ik haast heb. Ik ben van: als iets kan, doe het dan meteen. Mijn ziekte kan daar ook een rol in 
hebben gespeeld, zonder dat ik me daarvan bewust was. Als je voelt dat er een paar moeren en schroefjes los 
zitten, krijg je meer haast. Het is speculatie, ik heb het niet nodig om ongeduldig te zijn.' 
'Als ze onheus zijn in hun bejegeningen, kunnen ze 'm krijgen.' (Van der Laan is getergd op zijn best) 
'Ik durf te zeggen: wat ben je voor een oetlul als je niet meedoet? Wel profiteren, niet betalen.' (Van der Laan zoekt 
horecabazen zelf op) 
'Ik ben burgemeester van alle Amsterdammers. Iets anders is dat ik mijn verleden niet verloochen.' (Van der Laan 
moet boven de partijen staan Van der Laan moet boven de partijen staan Van der Laan moet boven de partijen 
staan Van der Laan moet boven de partijen staan Van der Laan moet boven de partijen staan) 
'Ik sla weleens met de vuist op tafel: verdomme, afspraak is afspraak.' (Van der Laan: meer gabber dan diplomaat) 
'Ik heb in de advocatuur geleerd dat het belangrijk is het initiatief te hebben.' (Van der Laan is overtuigd van zijn 
zaak) 
'Als je voelt dat er een paar moeren en schroefjes los zitten, krijg je meer haast.' (Van der Laan vecht tegen 
prostaatkanker Van der Laan vecht tegen prostaatkanker Van der Laan vecht tegen prostaatkanker) 
 
Graphic

 
Burgemeester Eberhard van der Laan op buurtbezoek in Amsterdam-West.
Foto An-Sofie Kesteleyn
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Property + Housing Regulation + Policy (94%); Criminal Offenses (90%); Executives (71%); Fraud + 
Financial Crime (71%); Larceny + Theft (71%); Dentistry (69%); Communities + Neighborhoods (68%); Educational 
Institution Employees (68%); Government Grants + Subsidies (65%); Legislation (64%); Experimentation + 
Research (63%) 
 

Industry: Destinations + Attractions (88%); Entertainment + Arts (69%); Lodging (67%) 
 

Load-Date: July 6, 2014

 
End of Document





Teeven: opvang asielzoekers in hotelboten
de Volkskrant
7 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 98 words
Body


Grote instroom 
Als de instroom van asielzoekers hoog blijft en hun uitstroom naar gemeenten stokt, dan moeten asielzoekers 
worden opgevangen in hotelboten of tentenpaviljoens.Staatssecretaris Fred Teeven (Veiligheid en Justitie) zei dat 
zondag in Nieuwsuur. Nu worden volgens hem per week twee opvangcentra voor asielzoekers geopend, in oude 
kazernes of gevangenissen. De instroom van Eritreeërs, die in de lente enorm toenam, is gezakt. Het aantal Syriërs 
dat voor de burgeroorlog op de vlucht is geslagen nam toe. Afgelopen week waren er in totaal 675 nieuwkomers en 
de week daarvoor 535. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Justice Departments (63%) 
 

Load-Date: July 6, 2014

 
End of Document





Hassan in toptijd naar winst op 1.500 m
de Volkskrant
7 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Sport; Blz. 9
Length: 484 words
Byline: VAN ONZE VERSLAGGEVER MARK VAN DRIEL
Body


Sifan Hassan heeft zaterdag haar eerste zege behaald in de Diamond League. Op de 1.500 meter van Parijs 
versloeg ze een deelnemersveld van olympisch niveau in een Nederlands record en beste seizoensprestatie: 
3.57,00. Het is derde maal dit seizoen dat ze haar toptijd heeft aangescherpt. 
De 21-jarige Hassan rekende op de 1.500 voor het eerst af met de regerend wereldkampioene outdoor en indoor, 
Abeba Aregawi. De geboren Ethiopische, die sinds 2013 uitkomt voor Zweden, had de afgelopen anderhalf jaar 
slechts een wedstrijd verloren en gold tot zaterdag als de favoriet voor de EK atletiek, volgende maand in Zürich. 

In Parijs viel Aregawi zwaar tegen. Ze werd niet alleen verslagen door Hassan, maar bleef steken op de tiende 
plaats. Haar 4.03,46 was de traagste tijd die ze dit jaar in de Diamond League liep. 

De winst van Hassan op Aregawi kan van invloed zijn op de EK atletiek. De 21-jarige Nederlandse van Ethiopische 
afkomst weet nog niet zeker welke afstand ze in Zürich zal lopen: de 1.500 of 5.000 meter. Vanwege de 
dominantie van Aregawi op de kortere afstand leek ze kansrijker op de 5.000. Maar nu ze op beide afstanden de 
snelste Europese loopster van het seizoen is, heeft ze titelkansen op twee disciplines. 

Welke afstand ze Zürich verkiest, zal nog afhangen van de 5.000 meter die ze komend weekeinde nog gaat lopen 
bij de Diamond League van Londen, die voor de gelegenheid in Glasgow wordt gehouden. Kort voor de EK worden 
in die stad de Gemenebestspelen gehouden. 

Bij de Europa Cup meerkamp in het Poolse Torun wist Nadina Broersen zondag bijna het Nederlandse record te 
verbeteren. Ze kwam zeven punten tekort om de topprestatie van Dafne Schippers (6.545) uit de boeken te 
verdrijven. De wereldkampioen vijfkamp verbeterde haar persoonlijke record tot 6.539, drie punten beter dan 
afgelopen mei in Götzis. 

Broersen won het speerwerpen (51.96) en verspringen (6.31) verzamelde ruim driehonderd punten meer dan de 
nummer twee. Ze staat op de Europese seizoensranglijst derde, kort achter Schippers. De ranglijstaanvoerder 
Katarina Johnson-Thompson zal waarschijnlijk niet meedoen aan de EK atletiek. De Britse geeft de voorkeur aan 
de Gemenebestspelen, die in eigen land hoger staan aangeschreven. 

Bij de mannen zegevierde Eelco Sintnicolaas, die geen beletsel meer ondervindt van de achillespeesblessure die 
hem eerder dit seizoen dwong de tienkamp van Götzis over te slaan. Hij scoorde 8.156 punten, een degelijk aantal 
voor de Nederlands recordhouder (8.506) die bijna 150 punten meer behaalde dan de nummer twee. Ingmar Vos 
eindigde als derde met een score van 7959. Daarmee voldeed hij niet aan de EK-limiet van 8.030. 

De Nederlandse ploeg sloot de landenwedstrijd in Torun als tweede af, net achter winnaar Rusland. Voor de score 
telden per land de drie beste prestaties van de vier deelnemende mannen en vrouwen mee. Aan de Europa Cup 
deden de acht beste Europese landen mee. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Track + Field (94%); Sports + Recreation Events (69%) 
 

Load-Date: July 6, 2014

 
End of Document





Nederlandse jihadist vast in Portugal
de Volkskrant
7 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 9
Length: 181 words
Byline: VAN ONZE VERSLAGGEVER
Body


De Portugese politie heeft vrijdag op het vliegveld van Lissabon een 29-jarige Nederlander van Angolese afkomst 
gearresteerd. De man bevond zich op een voor publiek verboden gebied bij een vliegtuig van de Angolese 
luchtvaartmaatschappij TAAG. Hij had een mes van 20 centimeter bij zich. 
Tijdens verhoren door de politie heeft hij toegegeven dat hij eerder dit jaar in een trainingskamp van 'jihadisten' in 
Syrië heeft gezeten. De man wordt verdacht van betrokkenheid bij de internationale jihad-beweging. 

Dat heeft de Portugese krant Diário de Notícias dit weekeinde gemeld. Het ministerie van Buitenlandse Zaken en 
het bureau van de Nationaal Coördinator Terrorismebestrijding konden het bericht zondagavond niet bevestigen. 

Nationaal Coördinator Terrorismebestrijding Dick Schoof twitterde zondag wel over de aanhouding: 'Arrestatie 
Nederlandse jihadist in Portugal onderstreept nut en noodzaak internationale samenwerking en uitwisseling info bij 
in beeld houden van terugkeerders.' Volgens zijn woordvoerder was de tweet naar aanleiding van het 
nieuwsbericht, 'niet dat hij meer weet'. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorism + Counterterrorism (94%); Police Forces (88%) 
 

Load-Date: July 6, 2014

 
End of Document





Italiaan Renzi stuitert in EU van de energie
de Volkskrant
7 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 736 words
Byline: VAN ONZE CORRESPONDENT MARC PEEPERKORN
Body


Reportage Start Italiaans voorzitterschap 
Tot de jaarwisseling zit Italië de EU voor. Zijn jeugdige premier Renzi wil de passie voor Europa terugbrengen. 
Als de Europese Unie een selfie zou nemen, zou je volgens de Italiaanse premier Renzi een vermoeid en verslagen 
gelaat zien. Uitgeblust door vijf harde crisisjaren en angstig omdat ze geen antwoord heeft op de onvrede bij de 
burgers. Geluk bij al dit ongeluk is dat Italië de komende zes maanden de EU voorzit en Renzi vastbesloten is de 
hoop en passie voor Europa terug te brengen. 

Aan geestdrift geen gebrek bij de jeugdige sociaal-democraat Renzi (39). Stuiterend van energie zwaait hij sinds 1 
juli met de Europese voorzittershamer. Het gaat hem niet om méér Europa met meer regels, beloofde Renzi 
afgelopen vrijdag. 'En zeker niet om meer bureaucratie, daar hebben we in Italië al genoeg van.' 

Nee, Renzi legt de lat hoger. 'De echte uitdaging is dat Europa zijn ziel hervindt. We moeten de burger opnieuw 
duidelijk maken waarom we als landen samenwerken en samen beslissen. Het gaat mij de komende zes maanden 
om het bestaansrecht van de EU.' 

Scheidend voorzitter Barroso van de Europese Commissie is zichtbaar gelukkig met het Italiaanse enthousiasme 
dat hij zolang heeft gemist op het Europese toneel. 'Waarom wijzen we de Italiaanse president Napolitano (89) niet 
aan als opvolger van EU-president Van Rompuy?', opperde Barroso. 

Het is opmerkelijk dat Italië, dat eind 2011 financieel aan de rand van de afgrond stond, de EU nieuw leven moet 
inblazen. Renzi pleit voor een radicale ommezwaai, zoals hij ook in eigen land wil. In duizend dagen hoopt Renzi de 
economie, de arbeidsmarkt, de belastingdienst en justitie in Italië een metamorfose te laten ondergaan. 'En als 
Italië verandert, kan Europa dat ook.' 

Zo meeslepend als zijn woorden zijn, zo onwrikbaar is de realiteit voor Renzi. Hij wil economische groei en banen in 
Europa, maar wie wil dat niet? De weerstand begint bij de manier waarop Renzi de banenmachine aan de praat wil 
krijgen: met een soepeler toepassing van de begrotingsregels uit het Stabiliteitspact. 

De Italiaan benadrukt dat de volledige naam van de Europese begrotingsbijbel het Stabiliteits- en Groeipact luidt. 
'De regels naleven betekent ook dat we ons het Groei-woord herinneren', aldus Renzi. Kort samengevat pleit hij 
ervoor de bestaande souplesse die het pact biedt maximaal op te rekken zodat landen die ingrijpende hervorming 
doorvoeren (pensioenen versoberen, toegang tot sociale zekerheid en zorg beperken) wat minder hard hoeven te 
bezuinigen. 

Duitsland en Nederland trappen hier op de rem. Het domste wat je volgens Berlijn en Den Haag kan doen is 
investeerders angst inboezemen met laksere begrotingsdiscipline. Voorzitter Weidmann van de Duitse nationale 
bank vuurde afgelopen week een waarschuwingssalvo af op Renzi: hij kan beter de concurrentiekracht van zijn 
land verhogen dan de staatsschuld. Waarop Renzi terugbeet met: dat 'Europa van de burgers is, niet van bankiers'. 

Is vernieuwing van de begrotingsregels een moeizame zaak, dat geldt zeker ook voor de tweede verandering 
waarop het Italiaanse EU-voorzitterschap aanstuurt: het asiel- en migratiebeleid. Wat Italië doet voor de opvang 
van migranten, is ongekend. Na de tragedie in oktober vorig jaar toen ruim 300 bootvluchtelingen verdronken nabij 
Lampedusa, zoeken Italiaanse schepen en vliegtuigen dag en nacht de Middellandse Zee af naar gammele bootjes 
om meer rampen te voorkomen. De Middellandse Zee mag geen massagraf worden, aldus Renzi. 'Geen enkel 
beschaafd land kan dat toestaan.' 

Mare Nostrum, zoals de Italiaanse reddingsoperatie heet, heeft in de negen maanden dat ze functioneert bijna 74 
duizend migranten gered. Volgens de Italiaanse autoriteiten verdrinken er nauwelijks meer mensen. Mare Nostrum 
kost een kleine 9 miljoen euro per maand. Daar bovenop komen de opvangkosten. 'Een ondraaglijke last', zegt het 
hoofd van Mare Nostrum. Ook hier wil Renzi het roer omgooien en ook hier stuit hij op tegenstand. De meeste 
andere lidstaten zijn ten hoogste bereid de EU-subsidiefondsen voor de opvang van migranten iets te verhogen. 
Het verdelen van de tienduizenden bootvluchtelingen over Europa is vooralsnog een brug te ver. 

Renzi roemde vrijdag zijn relatie met bondskanselier Merkel. Wie dacht dat hij met Frankrijk een opstand tegen 
Duitsland wilde afkondigen, had hem verkeerd begrepen: 'We werken niet tegen elkaar maar mét elkaar.' 
 
Graphic

 
Rome, afgelopen vrijdag: de Italiaanse premier Matteo Renzi wacht bij Villa Madama op de aankomst van voorzitter 
Barroso van de Europese Commissie en kijkt intussen op zijn smartphone.
Foto Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); Suits + Claims (90%); Economic Conditions (86%); Monetary Unions (81%); Trial 
+ Procedure (80%); Gays + Lesbians (80%); Insurance Policies + Claims (80%); Marriage (80%); Refugees (78%); 
Economic Crisis (77%); European Union Regulation + Policy (77%); Racism + Xenophobia (69%); Central Banks 
(69%); Heads Of State + Government (67%); Labor Force (67%) 
 

Load-Date: July 6, 2014

 
End of Document





Australië: asielprocedure op zee
de Volkskrant
8 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 13
Length: 539 words
Byline: VAN ONZE BUITENLANDREDACTIE
Body


Voor het eerst heeft Australië op zee asielaanvragen van bootvluchtelingen afgehandeld. Het betrof de aanvragen 
van 41 asielzoekers uit Sri Lanka die eind juni ten westen van de Cocos Eilanden waren onderschept. De 41 zijn 
teruggestuurd en op zee overgedragen aan de Sri Lankaanse autoriteiten. 
Deze snelle asielprocedure op zee is in strijd met het internationaal recht, zo reageerde maandag een groep van 53 
Australische juristen: 'De vluchtelingen worden vastgehouden op zee, zonder de mogelijkheid een advocaat in te 
schakelen, in hoger beroep te gaan of met familie en vrienden te spreken.' Het Australisch hooggerechtshof 
voorkwam maandag het terugsturen van een tweede boot, met daarop 150 asielzoekers, eveneens uit Sri Lanka. 

Sri Lanka heeft aangekondigd de 41 overgedragen vluchtelingen te berechten, omdat zij illegaal het land verlieten. 
Onder hen bevinden zich vier Tamils, die volgens vluchtelingenorganisaties nu het slachtoffer kunnen worden 
van het Sri Lankaanse leger. In Australië zelf staken drie Tamils zichzelf onlangs in brand omdat ze dreigden te 
worden teruggestuurd. Twee van hen overleden aan hun verwondingen. 

Australië staat bekend om zijn strenge asielbeleid. Het land ziet al jarenlang bootvluchtelingen arriveren, die via 
Indonesië of rechtstreeks vanuit Sri Lanka de gevaarlijke oversteek probeerden te maken. Vorig jaar arriveerden 21 
duizend van hen in Australië. Ze komen vaak binnen op Christmas Island, de Australische versie van het Italiaanse 
Lampedusa. Het eiland ligt 2.000 kilometer uit de Australische kust, 400 kilometer van Indonesië. 

Premier Tony Abbott won in september 2013 de verkiezingen met als belangrijkste belofte 'de boten te stoppen'. 
Zijn populariteit is sindsdien flink gedaald, maar zijn immigratiebeleid wordt nog steeds door 70 procent van de 
Australiërs gesteund. Abbott beweert dat sinds december 2013 geen bootvluchteling voet aan wal heeft gezet. Zijn 
regering is niet van plan het beleid te wijzigen. 'Het publieke en politieke pleidooi, hoewel goed bedoeld, draagt 
alleen maar bij aan mensensmokkel, die al tot 1.200 doden op zee heeft geleid', zei minister van Immigratie Scott 
Morrison. 

Om de toestroom van bootvluchtelingen te ontmoedigen, deporteert Australië asielzoekers veelal naar 'een derde 
land'. Boten uit Indonesië worden teruggestuurd. Andere illegale bootmigranten worden bij aankomst direct naar de 
eilanden Nauru en Manus overgebracht, waar ze in detentiecentra hun procedure afwachten. De twee eilanden 
accepteren dat in ruil voor honderden miljoenen aan ontwikkelingshulp. 

Deze 'Pacific Solution' werd voor het eerst ingevoerd in 2001, maar zes jaar later afgeschaft toen de Arbeiderspartij 
aan de macht kwam. De toestroom kwam daarna weer op gang en in augustus 2012 greep de regering opnieuw 
naar deze maatregel. 

Zomer vorig jaar ging de regering-Abbott nog een stap verder: bootvluchtelingen zouden niet alleen hun procedure 
op de afgelegen eilanden moeten afwachten, maar ook alleen voor een verblijfsvergunning in deze landen in 
aanmerking komen. Het recht om ooit een visum voor Australië te krijgen, vervloog daarmee. Alleen asielzoekers 
in vluchtelingenkampen aan de rand van conflictgebieden als Syrië maken kans op een verblijfsvergunning. 
 
Graphic

 
Beeld uit 2009: de Australische marine redt ten noorden van Ashmore Island asielzoekers die in zee zijn 
gesprongen nadat hun boot in brand is gevlogen.
Foto LCDR Brett Westcott
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: July 7, 2014

 
End of Document





Bezorgdheid over teruggestuurde Congolese getuigen
de Volkskrant
8 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Binnenland; Blz. 11
Length: 466 words
Byline: VAN ONZE VERSLAGGEEFSTER LIDY NICOLASEN
Body


Nederland heeft drie Congolese asielzoekers naar hun land teruggestuurd ondanks dringende bezwaren van 
mensenrechtenorganisaties. Zij verzochten staatssecretaris Teeven van Veiligheid en Justitie op de valreep gebruik 
te maken van zijn bevoegdheid de drie hier te houden. Teeven weigerde. Hij weet zich gesteund door de Raad van 
State. 

Floribert Njabu, Sharif Manda en Pierre-Célistin Mbodina werden in 2011 naar Nederland gehaald om te getuigen 
tegen de Congolese militieleiders Germain Katanga en Mathieu Ngudjoio Chui. De eerste is inmiddels veroordeeld 
tot 12 jaar cel wegens oorlogsmisdaden, de tweede is vrijgesproken. De drie opgeroepen getuigen zaten in eigen 
land gevangen op verdenking van oorlogsmisdaden en betrokkenheid bij de rebellenbeweging. 

Het Internationaal Strafhof had met de Congolese regering afgesproken dat de drie mannen na afloop van het 
proces teruggestuurd zouden worden naar Congo. Uit angst voor represailles besloten de drie in Nederland asiel 
aan te vragen. Ze vreesden in eigen land een oneerlijk proces of zelfs de doodstraf te krijgen, omdat ze ook 
beschuldigingen hadden geuit aan het adres van president Kabila. 

Ze werden in de gevangenis van het Strafhof in Den Haag opgesloten zonder proces of aanklacht en ze zaten er 
ruim 3 jaar. Floribert Njabu ging in mei in hongerstaking uit protest tegen de opsluiting. Vorige maand verhuisden ze 
naar een asielzoekerscentrum. 

Nederland had inmiddels hun asielverzoek afgewezen, juist omdat ze zelf verdacht worden van oorlogsmisdrijven. 
Nederland mag op die grond asielverzoeken weigeren, oordeelde de rechtbank. Maar in Congo is het volgens de 
rechter te gevaarlijk voor de drie getuigen. Vandaar dat hij ten slotte uitwijzing verbood. 

Zowel de Congolezen als de regering gingen in beroep bij de Raad van State. Eind vorige maand stelde die de 
regering in het gelijk. Volgens de hoogste bestuursrechter is de samenwerking tussen het Strafhof en Congo 
gebaseerd op wederzijds vertrouwen. De afspraken die beide hebben gemaakt zijn niet alleen bindend voor Congo 
tegenover het Strafhof, maar ook tegenover alle landen die bij het Strafhof zijn aangesloten. Er zijn daarnaast geen 
concrete aanwijzigingen dat Congo zich niet aan de afspraken zal houden. 

Congo heeft de veiligheid van de drie mannen gegarandeerd en toegezegd dat een eventuele doodstraf niet zal 
worden uitgevoerd. Géraldine Mattiolo-Zeltner van mensenrechtenorganisatie Human Rights Watch gelooft daar 
niets van. Er moet meer gebeuren om te zorgen dat ze een eerlijk proces krijgen, meent Mattiolo. Nederland heeft 
de internationale verplichting ervoor te zorgen dat mensen die worden uitgezet niet aan schendingen van 
mensenrechten worden onderworpen. Ook Amnesty International noemt Nederland verantwoordelijk voor de 
veiligheid van de drie getuigen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Human Rights (94%); Human Rights Violations (84%); Civil Rights (83%); Human Rights Organizations 
(78%) 
 

Load-Date: July 7, 2014

 
End of Document





Bonjour!
de Volkskrant
8 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 558 words
Body


Bert Wagendorp Column 
Op 28 juni 1974 landde een uit Frankrijk afkomstig vliegtuig op Exeter International Airport, in het westen van 
Engeland. Na de landing werden de passagiers door de douane onmiddellijk afgevoerd en opgesloten. Dat was 
opmerkelijk, want het betrof het volledige peloton van de Tour de France. 

De opsluiting was geen onderdeel van een omvangrijke dopingraid. De Britse douane wist even niet wat ze 
aanmoest met de plotselinge invasie van vreemdelingen. Na twee uur werden de coureurs vrijgelaten en 
afgevoerd naar Plymouth, startplaats van de tweede Touretappe. Die voerde niet over een mooi parkoers door het 
zuiden van het land, maar er werden wat rondjes gereden over de A38. Er was maar weinig publiek. Na afloop 
werd de bonte horde snel weer ingeladen en uitgewezen naar het vasteland. 

Het plan naar Engeland af te reizen was een idee van de exploitant van de nieuwe veerdienst Roscoff-Plymouth en 
van de verzamelde Franse artisjokkentelers: Engeland was lid geworden van de Europese Unie en een nieuwe 
markt wenkte. De deftige krant The Times maakte amper melding van het sportevenement op eigen bodem en de 
andere kranten ook niet. De Engelsen gingen er geen artisjok meer om eten. 

Veertig jaar later is de situatie drastisch veranderd. Drie dagen verbleef de Tour de France in Engeland. Voor de 
miljoenen euro's die de Engelsen betaalden aan de Tourorganisatie, ontvingen de Britten een urenlange 
toeristische reclamespot. Langs de kant stonden een paar miljoen mensen die de renners hartelijk toejuichten. 

En wat tot dusver alleen de IRA lukte (en twee jaar geleden de Olympische Spelen), daarin slaagde nu ook de 
Tour: het centrum van Londen was met roadblocks compleet afgesloten. Napoleon draaide zich om in zijn tombe: 
zijn landgenoten hadden de Britse hoofdstad ingenomen. 

The Times of London, tegenwoordig iets minder deftig, had maandag de hele voorpagina ingeruimd voor een foto 
van het peloton, met de kreet 'Vive le Tour': in 1974 zou dat de hoofdredacteur op onmiddellijk ontslag, stokslagen 
en verbanning naar Australië zijn komen te staan. 

Het was nieuw bewijs voor de sportificatie van de wereld. 

De koers ging over 155 kilometer en aan het eind won een Duitser, met een fenomenale Blitz op The Mall. 

Radioverslagger 1 op de BBC: 'I think I see a real Frenchman over there! Let's ask him a question, Hello Sir, how...' 

Radioverslaggever 2: 'Let me handle this. (Richt zich tot de Fransman): 'BONJOUR!!' 

De Engelsen, zo bleek de afgelopen dagen, zijn veel Europeser dan ze zelf ooit hadden vermoed. Ze eten zelfs 
artisjok. 

De sportificatie heeft ertoe geleid dat Louis van Gaal is benoemd tot de nieuwe God van Nederland. Het hing al in 
de lucht, maar De Keeperswissel overtuigde iedereen definitief van zijn hogere status. De Volkskrant opende 
ermee en NRC.next had God op de cover gezet met de kreet: 'Wat wij kunnen leren van Louis.' 

Zeg maar gerust: alles. 

Ik ben benieuwd hoe Louis morgen de Argentijnen met zijn bliksem zal treffen. 

In de politiek, bij bedrijven, culturele instellingen en kranten: overal hangt de vraag of het geen tijd wordt voor een 
keeperswissel ineens boven de directietafel. Sport is het allerbelangrijkste op aarde geworden en de maatstaf voor 
al het eraan ondergeschikte menselijk gewriemel. 

Henk Poppe (Nijverdal) won in 1974 de sprint. 
De Keeperswissel van de God van Nederland 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Sports + Recreation Events (94%); Cycling (84%); Pharmacology (80%); Sports + Recreation (73%); 
Tournaments (62%) 
 

Industry: Commodity Chemicals Industry (87%) 
 

Load-Date: July 7, 2014

 
End of Document





Sportief saluut aan het krijgsgeweld
de Volkskrant
8 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Sport; Blz. 30
Length: 800 words
Byline: VAN ONZE VERSLAGGEVER BART JUNGMANN
Body


Interview - Peter Farazijn, ex-renner 
Ter herinnering aan de Eerste Wereldoorlog, die in 1914 begon, gaat de Tour morgen van start in Ieper. Farazijn 
fietste dit voorjaar langs de frontlijn, in zijn geboortestreek. 
De eerste herinnering van Peter Farazijn over de Eerste Wereldoorlog gaat terug naar de Dodengang, waar hij als 
jongen verstoppertje speelde. Het netwerk van loopgraven in zijn Vlaamse geboorteplaats Diksmuide was in de 
jaren zeventig van de vorige eeuw een al bijna vergeten souvenir. 'Pas later is dat een toeristische attractie 
geworden.' 

Tegenwoordig is Farazijn (45) buschauffeur. Voor de Vlaamse vervoersmaatschappij De Lijn draait hij zijn diensten 
in en rond Diksmuide, nog altijd zijn woonplaats. Dat voert hem nogal eens naar het naburige Ieper. Elke avond om 
8 uur weerklinkt de Last Post, het muzikale saluut aan de Britse gevallenen, bij de Menenpoort. 'En elke avond zie 
je de mensen elkaar verdringen om er niets van te missen.' 

Dit jaar brengt de Ronde van Frankrijk een saluut aan het krijgsgeweld dat honderd jaar geleden begon en nu in 
ieders herinnering voortleeft als de Grote Oorlog . Donderdag volgt de zesde etappe de Chemin des Dames, een 
heuvelrug waar de Fransen zich in 1917 te pletter liepen op de Duitse stellingen. Woensdag gaat de vijfde rit van 
start in Ieper. 

Peter Farazijn, die tussen 1990 tot 2005 acht keer deelnemer was, verbindt beide werelden. Een schuur vol 
racefietsen herinnert aan zijn tijd als wielrenner en anders doet zijn oudste zoon Maxime dat wel. Hij is een talentvol 
coureur bij de Belgische formatie Quick-Step. In de gang staat een boekenkast waarin de Eerste Wereldoorlog 
hoog ligt opgestapeld. De 45-jarige Farazijn is gegrepen door de geschiedenis waarvan zijn geboortegrond is 
doordrenkt. 

Hij haalt zijn laatste aanwinst te voorschijn: Omloop van de Slagvelden. In dat boek wordt herinnerd aan een koers 
die in 1919, het eerste vredesjaar, langs het 'theater van de oorlog' voerde. Farazijn: 'De deelnemers moesten 
soms slapen in de loopgraven. Dat kon toen allemaal.' 

Als wielrenner was Farazijn al geïnteresseerd in de Eerste Wereldoorlog. Hij stopte er zijn koffer mee vol. 'De 
anderen keken 's avonds televisie, ik pakte een boek. Voor mij was dat ook een vorm van ontspanning.' 

Hem interesseren vooral de verhalen van het alledaagse leven. 'Het lot van de kleine man en de soldaat. 
Ongelooflijk hoe er werd gevochten om een paar meter. Dat was het bizarre van de Eerste Wereldoorlog. Er werd 
gevochten volgens oude tactieken, maar met nieuwe middelen. Een soldaat die zijn hoofd boven een loopgraaf 
uitstak, werd meteen neergemaaid.' 

Peter Farazijn was geen vooraanstaand coureur. Zijn werk bestond er uit de weg te plaveien voor meer 
getalenteerden, zoals Frank Vandenbroucke. Farazijn leeft vooral voort in zijn bijnaam Fausto. Ooit meende een 
soigneur in zijn kuiten die van Fausto Coppi te herkennen. 

Voor het tijdschrift Etappe, een jaarlijkse uitgave van het Wielermuseum in Roeselare, fietste Farazijn dit voorjaar 
langs de frontlijn in westelijk Vlaanderen. Dat ging van Zonnebeke, een Britse begraafplaats, naar Langemark, waar 
44 duizend Duitse soldaten hun laatste rustplaats vonden. In Diksmuide, vlak bij zijn huis, staat de IJzertoren. Het 
84 meter hoge bouwwerk groeide de laatste decennia uit tot symbool van Vlaams nationalisme. 
Tourwinnaars gesneuveld 
Het zijn plekken die een centrale rol spelen in het leven van Farazijn. Het waren ook de markeringspunten op zijn 
vaste trainingsrondjes. Hij herinnert zich de kastjes die aan de elektriciteitspalen langs de weg waren bevestigd. 
Daarin konden boeren onontplofte handgranaten kwijt, die bij het ploegen naar boven kwamen. 'Dat gebeurt nog 
steeds.' 

Soms werd een training een bedevaart. Zo maakte Farazijn weleens een omweg naar het noord-Franse dorp 
Carency, waar François Faber begraven ligt op een oorlogskerkhof. Faber was soldaat in het Franse 
vreemdelingenlegioen, hij kreeg in 1915 de blijde boodschap vader te zijn geworden. Het verhaal wil dat hij 
juichend overeind sprong in zijn loopgraaf en dat een Duitse kogel hem in het hart trof. 

De Luxemburger François Faber was in 1909 de eerste buitenlander die de Ronde van Frankrijk won. Hij was niet 
de enige Tourwinnaar die het leven liet in de Eerste Wereldoorlog. Lucien Petit-Breton ging hem in 1907 en 1908 
voor als de nummer één in de Ronde van Frankrijk. Octave Lapize was in 1910, een jaar na Faber, de beste in het 
klassement. Zeven jaar later was hij dood, net als Petit-Breton. 

Ze hebben Peter Farazijn wel eens gevraagd of hij niet de bus wil besturen van Quick-Step of Lotto, de twee 
Belgische profploegen in de Tour. Dat zou hem best wel wat lijken, ware het niet dat hij dan weer voortdurend van 
huis zou zijn. Bovendien is hij ook wel gehecht aan de route langs de Eerste Wereldoorlog. 
 
Graphic

 
Peter Farazijn
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: History (93%); Awards + Prizes (80%); Defense Departments (78%); Artists + Performers (78%); 
Teaching + Teachers (75%); Academic Testing (75%); War Crimes (74%); Literature (71%); Sports + Recreation 
Events (71%); Cycling (68%); Economic Crisis (68%); Drug Trafficking (65%); Sexual Harassment (63%); Sex + 
Gender Issues (63%); Sex Offenses (63%); Sports + Recreation (63%); War + Conflict (62%); Terrorist 
Organizations (61%) 
 

Industry: Commodity Chemicals Industry (69%); Computer Equipment (63%) 
 

Load-Date: July 7, 2014

 
End of Document





Seksuele uitbuiting levert bijna honderd miljard dollar op
de Volkskrant
8 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 23
Length: 382 words
Byline: CARLIJNE VOS
Body


Import Export 
Wat? Moderne slaven 
Waarnaartoe? Europa 
Moderne slavernij levert 109 miljard euro per jaar op. Wie zijn de uitbuiters? 
Gedwongen arbeiders leveren het meest op in de Verenigde Staten, Canada en de Europese Unie. Onderzoek van 
de Internationale Arbeidsorganisatie ILO wees vorige maand uit dat een gedwongen arbeider liefst 34.800 dollar 
(25.500 euro) oplevert. 

Het gaat dan vooral om migranten zonder verblijfspapieren die tegen slechte arbeidsvoorwaarden en schamele 
betaling aan het werk worden gezet. In het Midden-Oosten levert een gedwongen arbeider gemiddeld 15 duizend 
dollar op en in de rest van de wereld nog minder. 

Azië is wel de regio waar de meeste modern slaven aan het werk worden gezet. In totaal gaat daar ruim 50 miljard 
dollar om. 
Wie zijn de slachtoffers? 
Volgens de ILO zijn 21 miljoen mensen wereldwijd het slachtoffer van gedwongen arbeid, mensenhandel of 
moderne slavernij. 

Het merendeel is vrouw of meisje en werkt gedwongen in de prostitutie of als huishoudster. Mannen en jongens 
worden vooral aan het werk gezet in de bouw, op het land of in mijnen. Ruim 2 miljoen mannen en jongens worden 
als soldaat ingezet door militaire regimes of rebellenlegers. 
Waar wordt het meest aan verdiend? 
Seksuele uitbuiting scoort het hoogst met 99 miljard dollar. Volgens de ILO gaat daarvan slechts 30 procent naar 
de sekswerkers en hun intermediairs. Ook in de andere sectoren liggen de verdiensten veel te laag. Huishoudelijke 
slaven verdienen gemiddeld 40 procent van wat ze zouden moeten verdienen. 
Wie lopen het meeste risico slachtoffer te worden? 
De combinatie armoede en ongeletterdheid is redelijk fataal. Wanneer deze huishoudens een plotselinge 
inkomensval maken en honger dreigt, blijken ze meer vatbaar voor gedwongen arbeid omdat ze geen andere bron 
van inkomsten weten te vinden. Vrouwen en migranten zijn extra kwetsbaar. 
Wat is er aan te doen? 
Economische voorspoed helpt het best. Armoede maakt mensen kwetsbaar voor uitbuiting. In Azië nam het aantal 
werkende kinderen van 2008 tot 2012 af van 114 miljoen naar 78 miljoen als gevolg van de economische groei. 

Aangenomen mag worden dat dit ook geldt voor gedwongen kinderarbeid. Ook helpt het dat steeds meer 
overheden en bedrijven zich onder publieke druk inzetten om kinderarbeid tegen te gaan. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Human Trafficking (94%); Slavery (94%); Child Labor (83%); Human Rights Violations (71%) 
 

Load-Date: July 7, 2014

 
End of Document





Die kleine Mexicaan is een boze geest
de Volkskrant
8 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 14
Length: 684 words
Byline: ARIE ELSHOUT
Body


Amerika is 'smoorverliefd' op het WK en het komt op een perfect moment, schreef columniste Maureen Dowd 
zondag in The New York Times. Het land koesterde altijd zijn eigen sporten, was van aanvallen en winnen, en had 
in de onverslaanbare John Wayne zijn held. Het valt nu voor voetbal, bewondert de keeper Tim Howard en leert dat 
ook na verlies iets leuk blijft. 'Amerikanen spelen defensief, worstelend om zich te verzoenen met een wereld die 
we niet langer naar onze hand kunnen zetten.' Voor Dowd is het WK een goede therapie voor de Amerikaanse 
identiteitscrisis. 

En inderdaad: president Obama speelt catenaccio. Hij laat zijn buitenlandse vijanden het spel maken. Voor de rest 
moet je oppassen om de wereldgeschiedenis te willen verklaren uit voetbal. Waar is wel dat het WK leeft bij de 
Amerikanen. De cafés langs Atlantic Avenue in Brooklyn kondigen op schoolborden de wedstrijden van de dag aan. 
Op straat en in de lift word je erop aangesproken. 

Ik was bang dat het volgen van het WK in Amerika hetzelfde zou zijn als het aanschouwen van de imitatie-
Eiffeltoren in Tokio. Dat valt enorm mee. Ik hou van de sportzender ESPN, waar deskundig commentaar wordt 
geleverd, met emotie en humor. 

Onze Ruud van Nistelrooij zit er, de 'Dutch legend'. Hij spreekt goed en zit als iedereen keurig in pak. Een 
verademing: om over voetbal te praten op tv hoef je er kennelijk niet uit te zien als een halve wilde met overal 
zoveel slecht gekapt haar dat het is alsof je naar Teutoonse bosgeesten zit te kijken die diep in de vochtige 
Germaanse wouden te weinig licht hebben gezien. Ook is voetbaltelevisie in Amerika niet zo vet en plat: als je in 
Nederland zit heb je het niet zo in de gaten maar op afstand valt op hoezeer Nederland is besmet door het Geer- 
en Goorvirus. 

Het enige frivole aan van Nistelrooij is zijn oranje stropdas. Zaterdag liet hij zich buiten het zicht van de camera's 
heel even gaan toen Krul de laatste penalty stopte. Hij zit gebogen over zijn monitor, ziet de bal gekeerd worden, 
springt op, loopt naar voren en staat er kort met de armen wijd gespreid, net als het Jezusbeeld op Corcovadoberg 
bij Rio de Janeiro. Daarna omhelst hij een visagiste. In zijn commentaar prijst hij eerst de Costa Ricanen voor wat 
ze hebben gepresteerd. Een heer. Hij steelt er de Amerikaanse harten mee. Zijn optreden wordt awesome 
genoemd: gaaf. 

Hoe goed je in Amerika inmiddels over voetbal kunt praten, bleek overigens die ochtend. In het weekeinde maken 
mijn vrouw en ik graag heel vroeg de wandeling langs New York Harbor om koffie te drinken op het bankje voor het 
Iris café in Brooklyn Heights. Juan werkt er als manusje-van-alles. Normaal zeggen we gedag en aait hij de hond, 
nu stel ik hem de vraag die ik later die dag enorm ga betreuren. 'Hou je van voetbal?' 

Ja, heel erg. Juan is Mexicaan. Pijnlijk. Hij houdt zich groot over de uitschakeling door Nederland: het is maar een 
spel. We hebben het over Johan Cruijff, Hugo Sanchez. Over Costa Rica, zegt hij: de keeper is heel goed. Dat had 
ie niet moeten doen... 

Want zijn opmerking groeit die middag in mijn bijgelovige hoofd uit tot een vloek. Bij elke Nederlandse bal die de 
keeper stopt, zeg ik tegen mijn vrouw: 'Ik had Juan niet moeten aanspreken. Die kleine Mexicaan met de bezem is 
een boze geest, de aanzegger van onze nederlaag.' 'Doe niet zo idioot', zegt ze, bozig over mijn aanval van 
magisch realisme. 

Als de penalty's komen, weet ik zeker: we zijn net zo gedoemd als de Britse consul uit de kleine Mexicaanse stad in 
Onder de Vulkaan. 'Het is de keeper, Juan wist het', roep ik. Maar Van Gaal weet met een briljante wissel de 
betovering te verbreken. 

Zondagochtend feliciteert Juan ons. Ik vertrouw hem niet meer. Ik leg hem uit dat Van Gaal altijd als trainer 
geprobeerd heeft het toeval te temmen. Juan glimlacht: 'De Nederlanders komen altijd met een verrassing.' Hij 
voorspelt een finale Duitsland-Nederland. Ik weet niet of ik hem moet geloven, maar het is duidelijk dat ik ook in 
Amerika dankzij een Latino-immigrant het WK zo intens beleef dat ik er bijna gek van word. 
Zondag feliciteert Juan ons. Ik vertrouw hem niet meer 
 
Graphic

 
Doelman Tim Howard van het Amerikaanse elftal, de nieuwe held van de VS.
Foto Getty
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Soccer (94%); Sports + Recreation (88%); Sports + Recreation Events (69%) 
 

Load-Date: July 7, 2014

 
End of Document





Fort Europa zet migrant klem
de Volkskrant
9 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 17
Length: 550 words
Byline: VAN ONZE VERSLAGGEEFSTER LOTJE BOSWINKEL
Body


De EU biedt buurlanden geld, handelsrechten en visumregelingen in ruil voor het tegenhouden van migranten. Die 
kunnen geen kant op in de 'bufferzones'. 
De Europese Unie werkt de schending van mensenrechten in de hand door buurlanden als Libië en Turkije te 
vragen migranten tegen te houden. Dat stelt Amnesty International in het rapport De menselijke schade van Fort 
Europa, dat vandaag verschijnt. Al jaren maakt de EU afspraken met landen aan de Middellandse Zee en investeert 
zij in detentiecentra waar niet of nauwelijks zicht is op de naleving van mensenrechten. 

De EU heeft zo 'bufferzones' geschapen volgens Amnesty, waar migranten geen kant op kunnen: asiel in de EU is 
onbereikbaar en terugkeren naar huis is meestal niet meer mogelijk uit geldgebrek of de angst voor vervolging. Het 
gaat naast landen in Noord-Afrika en Turkije sinds kort ook om Oekraïne. In veel van deze landen ontbreekt een 
functionerend asielsysteem. In ruil voor het tegenhouden van migranten wordt de landen financiële hulp, 
visumregelingen en handelsrechten beloofd. Maar eerst moeten de partnerlanden aan tal van vereisten voldoen. 

De EU-overeenkomsten met 'derde landen' staan al langer bekend als 'zinloze maatregelen', zegt Roel Fernhout, 
hoogleraar Migratierecht aan de Radboud Universiteit Nijmegen. 'Het is een wanhopige poging om de 
migratiestroom tegen te gaan. Migranten moeten worden afgeschrikt, maar de toestroom neemt alleen maar toe. 
Europa weet gewoon niet hoe het moet reageren.' 

In de eerste vijf maanden van 2014 lag het aantal asielaanvragen in EU-landen 20 procent hoger dan vorig jaar, 
meldde het Europees Ondersteuningsbureau voor asielzaken (EASO) maandag. 

De Europese ministers van Justitie en Binnenlandse Zaken kwamen dinsdag bijeen om zich over het probleem te 
buigen. Er is al langer onenigheid over. Landen als Malta en Italië kunnen de toestroom niet aan en verwijten de 
andere lidstaten dat ze te weinig hulp bieden. 

Toch is samenwerking de enige oplossing, zegt Fernhout. 'Italië loopt vast. Alleen door een eerlijke verdeling en 
regulering kan de EU de toestroom van de asielzoekers het hoofd bieden.' Ook de VN-vluchtelingenorganisatie 
UNHCR is die mening toegedaan. 

De bufferlanden kregen in de periode 2007-2013 van de EU zeker 384 miljoen euro voor grensbewaking en 
migrantenopvang. Voordat de Arabische revoluties uitbraken in 2011 leek de aanpak te werken. Maar met het 
wegvallen van een centraal gezag in Libië en de stroom oorlogsvluchtelingen uit Syrië lijken de buffers niet meer te 
werken. 

De bufferlanden houden niet alleen migranten tegen voordat ze Europa kunnen bereiken, in het beste geval 
vangen ze de asielzoekers ook weer op als ze worden afgewezen in een EU-lidstaat. Zo tekenden de EU en 
Turkije in december een overeenkomst waarin Ankara belooft de migranten terug te nemen die via zijn 
grondgebied de EU binnenkomen. Ook zijn er soortgelijke bilaterale afspraken, bijvoorbeeld tussen Spanje en 
Marokko of Frankrijk en Tunesië. 

Over de schaal waarop zulke terugnames werkelijk plaatsvinden, is weinig bekend. De Europese Commissie geeft 
aan dat zo'n 40 procent van de asielzoekers wordt teruggestuurd naar het land van herkomst of het 'derde land' 
waardoor ze de EU zijn binnengekomen. In 2013 vroegen ruim 435 duizend migranten asiel aan in een EU-land. 
384 
 
Graphic

 
Grenspolitie in Elhovo (Bulgarije), 30 kilometer van de grens met Turkije.
Foto Daniel Rosenthal / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); European Union (84%); International Relations (69%); Immigration (64%) 
 

Load-Date: July 8, 2014

 
End of Document





'Trouw toch liever met een donker meisje'
de Volkskrant
9 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 31
Length: 742 words
Byline: ROBBERT VAN LANSCHOT IS FREELANCEJOURNALIST EN SCHREEF BRENG ME NAAR DE 
FLORIDA!
Body


Discriminatie 
Zwarte Piet of niet: multiculturele samenlevingen zijn nu eenmaal behept met multiracisme en multidiscriminatie. 
De Zwarte Pietdiscussie, vorige week aangewakkerd door het vonnis over de Amsterdamse sinterklaasintocht, 
heeft iets binairs: zwart is goed en wit is slecht. Wit discrimineert en is racistisch en zwart is, nou ja, haast heilig. 
Maar 'zwart' is geen monolitisch blok. Ook intra-'zwart' wordt druk gediscrimineerd. Een echt zwarte huid, zeg maar 
Zuid-Soedanees zwart, geldt voor bijna alle donkere mensen als foeilelijk. En het gaat niet alleen om mooi of lelijk, 
maar ook om wat een kleurschakering binnen het donkere palet wordt verondersteld te verraden. 

Een beige Surinaamse 'stadsneger' in de Bijlmer meent bij de donkerdere 'bosneger' primitiviteit en te veel 'Afrika' 
te bespeuren. Een 'bosneger' denkt bij een 'stadsneger' minnetjes: 'Dat lichte kleurtje van jou komt door je 
overgrootmoeder die het met witte mannen deed.' 

Allerlei gevoeligheden zijn door onze nieuwe Nederlanders in hun culturele ransel naar ons land meegenomen. 
Onze multiculturele samenleving is nu, het lijkt haast onvermijdelijk, behept met multiracisme en multidiscriminatie. 

De Somali-Nederlander kijkt neer op bantoe-Nederlanders. Zijn voorouders hadden bantoeslaven voor hun 
bananenplantages. Nog steeds zijn bantoes in Somalië Untermenschen. (In 2003 organiseerden de Verenigde 
Staten een luchtbrug om duizenden bantoes uit Somalië te redden.) 

Voor 'zwart' is het schoonheidsideaal niet zwart maar bruin. Je zou kunnen denken dat met name de mensen ten 
zuiden van de Sahara kleurenblind zijn. Iedereen is er immers donker. Toch wordt waarschijnlijk nergens scherper 
op kleurnuances gelet dan juist daar. Dat die haast pikzwarte Alek Wek uit Zuid-Soedan op de catwalks van Europa 
en Amerika een gevierd model kon worden, is voor de mensen in Afrika een volkomen raadsel. 

In Oost-Afrika, een gebied dat ik vrij goed ken, wordt 'zwart' van donker naar licht in de volgende hoofdcategorieën 
opgedeeld: 

black 

coffee 

chocolate 

brown brown 

brown 

light 

Brown brown geldt als het allermooist. Een lelijk brown brown meisje met een onappetijtelijk gebit en een pokdalig 
gezicht wint het van een schitterend coffeekleurig meisje met fonkelende tanden en een zijden huid. Toch is het zo 
dat moeders hun zonen waarschuwen voor meisjes die brown brown zijn. Want die geven eigenlijk alleen maar 
ellende. Ze laten zich maar al te vaak najagen door mannen. Zoals wij het 'domme blondje' hebben, kent Afrika het 
'domme bruintje'. Op school heeft ze het gemakkelijk, want ze is automatisch het lievelingetje van de onderwijzer, 
die vaak ook zal proberen met haar te slapen. 'Trouw liever met een donker meisje', zeggen ouders tegen hun 
zonen. Dan doelen ze niet op een meisje dat helemaal zwart - black - is, maar op een meisje dat coffee is. 

Trouwens, ook mannen die brown brown zijn, hebben een twijfelachtige reputatie: het zijn gemakzuchtige 
rokkenjagers. Een schoonzoon die brown brown is? Je moet er niet aan denken. Die huiver kom je ook bij Afro-
Amerikanen tegen. Donker is lelijk, maar wel een veilige keuze. 'The blacker the berry, the sweeter the juice', luidt 
een oude volkswijsheid uit het zuiden van de Verenigde Staten. 

De afkeer tegen zwarte mensen - alles vanaf coffee en donkerder - is in Ethiopië zo hevig dat veel Afrikaanse 
diplomaten het een ramp vinden dat de Organisatie van Afrikaanse Eenheid haar zetel nou juist in Addis Abeba 
moet hebben. Of neem Soedan. Vroeger was Zuid-Soedan voor Noord-Soedanezen (die een 'Arabische' afkomst 
claimen, maar er toch ook vaak opvallend donker uit zien) een jachtgebied voor slaven en nog steeds kan het Zuid-
Soedanezen, mensen als Alek Wek dus, in Khartoem overkomen dat ze worden aangesproken met het Arabische 
'abd!' ('he, slaaf!'). 

Binnen de Surinaamse diaspora in Nederland wordt gesproken van 'kleur verbeteren', via een lichtere partner 
probeer je je sociaal omhoog te werken. Een Antilliaanse kennis vertelde me hoe haar twee zoontjes (lichtgekleurd) 
op Aruba op verjaardagsfeestjes werden uitgenodigd, maar haar (donkerder) dochtertje niet. Op Cuba wordt zo'n 
donkerder kind besmuikt de 'salto atras' genoemd - de 'sprong achteruit'. 

Met het voorgaande wil ik niet de attitudes van 'blank' Nederland ten aanzien van 'zwart' goedpraten. Maar het is 
wel een opluchting te weten dat aan diegenen die ons beschuldigen niet zelden dezelfde zonden, inclusief een fout 
slavernijverleden, kleven. 
 
Graphic

 
Topmodel Alek Wek.
Foto Reuters
Robbert van Lanschot
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Racism + Xenophobia (94%); Communities + Neighborhoods (80%); Police Forces (71%); Slavery (69%); 
Ethnic Groups (65%); Human Trafficking (63%); Human Rights Violations (63%); Children (62%); Sports + 
Recreation (61%) 
 

Load-Date: July 8, 2014

 
End of Document





VN-voorstel: wie vlucht voor criminele bendes moet asiel kunnen aanvragen
de Volkskrant
9 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 15
Length: 159 words
Byline: AP, REUTERS
Body


Mexico & Amerika 
Migranten uit Midden-Amerika moeten in de Verenigde Staten en Mexico de status van vluchteling krijgen, net als 
mensen die afkomstig zijn uit een gebied waar een gewapend conflict woedt. Het Hoge Commissariaat voor de 
Vluchtelingen van de VN dringt hierop aan bij de Amerikaanse regering. De betrokken landen praten donderdag 
over het vernieuwen van een regionaal akkoord over vluchtelingen. Nu kunnen alleen mensen die een 
burgeroorlog of etnisch conflict ontvluchten asiel aanvragen. In het VN-voorstel wordt die optie door de VS en 
Mexico - de ontvangende landen - uitgebreid tot mensen die op de vlucht zijn voor criminele bendes en 
bendeoorlogen. President Barack Obama heeft het Congres dinsdag gevraagd om 4 miljard dollar voor noodhulp 
om de stroom minderjarige migranten uit Midden-Amerika beter te kunnen afhandelen. De helft van het geld is 
nodig om de kinderen te helpen, de andere helft om hen efficiënter te kunnen terugsturen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: July 8, 2014

 
End of Document





Uitgeregeerd
de Volkskrant
9 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 582 words
Body


Column Sheila Sitalsing 
Het bestaat niet als werkwoord: ik regeer uit, hij regeert uit, zij regeren uit. 'Uitgeregeerd' bestaat wel, in 
constructies met 'dit kabinet is' of 'deze minister is' ervoor. En het schijnt nogal een belediging te zijn. 

Dat van die belediging meende ik op te maken uit de ontstemde reactie van Thom de Graaf (voormalig Tweede 
Kamerlid uit de late jaren van de vorige eeuw en tegenwoordig senator voor D66) op de suggestie, gisteren in de 
Volkskrant, dat het tweede paarse kabinet (1998-2002) 'uitgeregeerd' zou zijn geweest en zich verveeld zou 
hebben voortgesleept naar een roemloos einde. 'Raar verhaal in #volkskrant', twitterde De Graaf gisterochtend na 
het ontbijt. 'Paars 2 was een goed kabinet dat 4 vruchtbare jaren kende en beslist niet uitgeregeerd was in 1999.' 

En de huidige premier zegt, wanneer iemand oppert dat zijn tweede kabinet is uitgeregeerd nu het regeerakkoord - 
of wat ervan over is nadat de constructieve oppositie heeft huisgehouden - goeddeels door beide Kamers is 
gesleurd: 'Uitgegereerd? Hoe kómt u erbij?' Alsof iemand insinueert dat ze in de Trêveszaal enkel nog werkeloos 
bankhangen en Candy crush spelen in plaats van voortvarend werk te maken van de vooruitgang der mensheid. 

Terwijl er makkelijk ergere dingen te bedenken zijn dan een uitgeregeerd kabinet. Zoals een heeft-de-
beschaafdheid-en-de-wellevendheid-aan-zijn-laars-gelapt-kabinet (Rutte I: VVD, CDA en PVV, 2010-2012). Denk: 
VN-verzoek om opname gewonde Libische vluchtelingen niet volledig honoreren, want 'mensen komen uit 
islamitisch land'. 

Of een was-voornamelijk-bezig-elkaar-te-slopen-in-een-orgie-van-huiselijk-geweld-kabinet (Balkenende IV: CDA, 
PvdA en ChristenUnie, 2007-2010). Denk: de tastbare weerzin tussen Wouter Bos en Ella Vogelaar, vorige week 
weer in al zijn glorie zichtbaar tijdens de parlementaire enquête Woningcorporaties. 

Of een is-nooit-aan-regeren-toegekomen-kabinet (Balkenende I: CDA, LPF en VVD, 2002-2002). Denk: zelfs 
tijdens de rouwdienst voor Prins Claus ruziën. 

Uitgeregeerd is een curieus begrip. Alsof een kabinet klaar is wanneer het een stapel wetgeving de samenleving in 
heeft geslingerd. 'Succes ermee hè? Doei!' Terwijl dan het werk juist begint: zorg dragen voor een veilige landing, 
met gepaste deemoed verantwoordelijkheid dragen voor bloedbaden en andere rampen als gevolg van jouw 
briljante bedenksels, nazorg plegen. 

Toch zijn er mensen in Den Haag die er wel pap van lusten. Er nog steeds geen genoeg van hebben na de 
hervormingen op de woningmarkt, de nieuwe Jeugdwet, de Participatiewet, de Wet Maatschappelijke 
Ondersteuning, de versobering van het pensioensparen, de verhoging van de AOW-leeftijd, de afschaffing van de 
basisbeurs en de aanpassingen in ontslagrecht, werkloosheidsuitkeringen en flexwerk. Die, nadat de samenleving 
grondig is verbouwd en de mensen zich geschrokken in de schuilkelder hebben verschanst, onverdroten dóór 
willen gaan, met nieuwe plannen. Want een dag niets bedacht, is een dag niet geleefd. 

Die hyperactiviteit lijkt vooral voort te vloeien uit politieke overlevingsdrang. Want als er geen puntjes voor de 
agenda meer zijn, dreigt het gevaar dat Rutte en Samsom de tijd krijgen elkaar nader te bestuderen en te denken: 
verhip, wat een lul eigenlijk. En als de PvdA de achterban niet snel een bot toewerpt, sterft het de CDA-dood. 

Hoed u voor nieuwe Haagse ambities. Met begaandheid met de mensen in het land hebben ze niets te maken. 
Thom de Graaf twitterde: 
'Raar verhaal in #volkskrant' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Government Departments + Authorities (94%); Taxes + Taxation (73%) 
 

Load-Date: July 8, 2014

 
End of Document





Streng asielbeleid leidt tot drama's
de Volkskrant
10 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 16
Length: 492 words
Byline: VAN ONZE BUITENLANDREDACTIE
Body


Zelfverwonding onder asielzoekers in Australische detentiecentra neemt toe 
Het aantal gevallen van zelfverwonding onder asielzoekers in Australische detentiecentra is in een half jaar tijd 
verzesvoudigd. Dit blijkt uit een gelekt rapport van Serco, het beveiligingsbedrijf dat alle detentie- centra in Australië 
beheert. Het Britse dagblad The Guardian heeft dit woensdag gemeld. 
Deze stijging lijkt te maken te hebben met het asielbeleid dat de regering vorig jaar invoerde. Bootvluchtelingen die 
op weg zijn naar Australië worden niet alleen naar de afgelegen eilanden Manus (Papoea-Nieuw-Guinea) en Nauru 
gestuurd in afwachting van hun asielprocedure, ze moeten zich daar ook vestigen als ze asiel krijgen. 

Er zijn geen precieze cijfers over het aantal zelfverwondingen bekend. Wel bleek begin deze maand uit een 
onderzoek dat er tussen 2013 en maart 2014 128 meldingen zijn gemaakt van zelfverwonding door kinderen. 
Gillian Triggs, voorzitter van de Australische Mensenrechten Commissie, noemde de cijfers 'schokkend hoog'. 

Premier Tony Abbott reageerde woensdag op de zelfmoordpogingen van negen moeders in migratiedetentie op 
Christmas Island. De vrouwen besloten dat hun kinderen meer kans op een toekomst in Australië zouden hebben 
zonder hun moeders. Abbott bezwoer zich niet moreel te laten chanteren. 'Dit gaat niet een regering worden die 
haar beleid laat bepalen door mensen die ons met morele chantage in de greep proberen te houden. Ik denk niet 
dan enig weldenkende Australiër dat zou willen.' 

Sinds het nieuwe beleid, de 'Papoea- Nieuw-Guinea-oplossing', van kracht werd, hebben de asielzoekers een 
'ongekend risicoprofiel', staat in het gelekte Serco-rapport. Verhoogde spanningen, ontsnappingspogingen, 
zelfverwondingen en agressie tegen het personeel dragen hieraan bij. 

De toename van zelfverwonding speelt vooral op Christmas Island, dat de meeste veranderingen in 
beleidsmaatregelen ondervindt. Maar, zo meldt het rapport, 'als de detentieduur toeneemt, dan zal een 
overeenkomstige toename over het gehele immigratiedetentienetwerk voelbaar worden'. 

Het Australische migratiebeleid ligt opnieuw onder vuur, sinds deze week bekend werd dat Australië Sri Lankaanse 
bootvluchtelingen de asielprocedures vluchtig op zee had laten doorlopen. Één van de boten werd direct naar Sri 
Lanka teruggestuurd. Dit is in strijd met het internationaal recht, beargumenteren mensenrechtenorganisaties en 
rechtsgeleerden. 

De Australische regering ontkent dat mensenrechten worden geschonden en wil niet op de beoordeling van 
asielaanvragen op zee ingaan. Volgens advocaten zouden de bootvluchtelingen een vraag of vijf moeten 
beantwoorden op basis waarvan wordt beoordeeld of hun asielaanvraag gerechtigd is. 

Van de 41 migranten die naar Sri Lanka zijn teruggestuurd, zijn er 36 op borgtocht vrijgelaten. De tweede boot 
hoeft voorlopig niet naar Sri Lanka terug te keren. 
Moeders doen poging tot zelfdoding om kinderen meer kans op asiel te geven 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Human Rights (67%) 
 

Load-Date: July 9, 2014

 
End of Document





'Donetsk zal heldenstad worden'
de Volkskrant
10 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 17
Length: 1052 words
Byline: VAN ONZE CORRESPONDENT OLAF KOENS
Body


Reportage Belegerde stad 
De omsingeling door het Oekraïense leger jaagt de spanning op in de 'rebellenhoofdstad' Donetsk. Er is geen 
paniek, maar de inwoners hebben wel een kort lontje gekregen. 
Geen betere graadmeter dan het deurbeleid in Tirol, een kleine bierkelder aan het Leninplein in het centrum van 
Donetsk. Het is het afvoerputje van de stad, 24 uur per dag open en recht tegenover de McDonald's. 'Op 
sportschoenen toegang verboden', staat er sinds jaar en dag op de deur. 

Tijdens de protesten in Kiev kwam er een nieuwe regel bij. 'In dit café geen politieke propaganda, geen vlaggen en 
geen demonstraties.' Sinds een paar maanden is er een verbod op wapens en bivakmutsen. Nu het Oekraïense 
leger langzaam Donetsk omsingeld en de inwoners bang zijn voor beschietingen en bombardementen heeft de 
directie de meest rigoureuze maatregel tot nog toe doorgevoerd: het café gaat na twaalf uur dicht. 

'Maar er mag wel voetbal worden gekeken. We sluiten pas als de laatste penalty's zijn genomen', lacht de barman. 
Voor wie zien ze eigenlijk in Donetsk, voor Nederland of Argentinië? De barman haalt zijn schouders op. 'Wij zijn 
voor Oekraïne, dat is nu iets belangrijker.' 

De zenuwen lopen op, maar van paniek is in de stad met ruim een miljoen inwoners geen sprake. De bussen rijden 
nog, er is warm water, elektriciteit en de wisselkantoren zijn nog open. Toch zijn de grote winkelcentra gesloten, 
hebben juweliers en bontjassen-handelaren de deuren dichtgespijkerd en is de McDonald's al ruim een maand 
dicht. Dat een hoop inwoners uit voorzorg vertrokken zijn is de merken, de files die de stad overdag plaagden zijn 
verleden tijd. De anders zo geduldige Oekraïners hebben een kort lontje gekregen. Over wisselgeld ontstaan 
heftige ruzies. 

In het door de opstandelingen bezette provinciehuis is de bezem gegaan. Het is oorlog en dus moet er orde zijn. De 
rommelige barricades voor het pand zijn opgeruimd, de vuilnisbakken worden geleegd en zelfs de lift werkt weer. 
Wie op de gang rookt krijgt een taakstraf: acht uur lang wc's boenen. Ondertekend: de commandant van de 7de 
verdieping. 

Sinds de pro-Russische opstandelingen zich hals-over-de-kop hebben teruggetrokken uit de kleinere 
provinciesteden is Donetsk het belangrijkste rebellenbolwerk. Niemand weet met hoeveel ze zijn, maar het zijn er 
duizenden. De politie laat zich niet zien, het 'blauw op straat' is camouflagegroen. Rebellen dolen van het ene 
bezette pand naar het andere. Studentenflats worden door de soldaten van de zelfbenoemde Volksrepubliek 
Donetsk in beslag genomen. De waarschuwing uit Kiev hangt in de lucht. De autoriteiten lieten eerder deze week 
weten dat ze voor de rebellen nog een 'onaangename verrassing' in petto heeft. 

De inwoners van Donetsk zien het met lede ogen aan. De rebellen hebben de noodtoestand en een algehele 
mobilisatie afgekondigd. 

Dat Slavjansk en Kramatorsk zijn opgegeven is volgens Pavel Goebarev, een van de politiek leiders van de 
Volksrepubliek Donetsk, niet een overwinning van het Oekraïense leger maar een sluwe militaire zet. 'De fascisten 
in Kiev spelen een gemeen spel', legt Goebarev uit. 'Ze zeggen dat ze ons niet zullen bombarderen, en vervolgens 
doen ze het toch.' 

Hij beloofde eerder Donetsk te zullen verdedigen als een hedendaags Stalingrad. Om dat argument kracht bij te 
zetten werd woensdag bekend dat de vrijwilligers vanaf volgende maand soldij krijgen. 

Een van de buitenwijken van Donetsk is dinsdag onder vuur gekomen door het regeringsleger. Bij een kleine 
mijnbouwinstallatie sloegen ten minste twee raketten in, volgens de rebellen afgevuurd door Oekraïense 
straaljagers. De schade is moeilijk te zien. De mijnen in Donetsk zijn verouderd en decennia lang verwaarloosd. 

'Het is een wonder, maar niemand raakte gewond. Wij niet, en de inwoners die er verder niets mee te maken 
hebben ook niet', vertellen de rebellen die in de schachten een uitvalsbasis hebben gevonden. Hun namen geven 
ze niet. De drie stellen zich voor als Haas, Vlag en Ivanovitsj. 

'Het probleem is natuurlijk dat we omsingeld zijn', zegt Haas. 'Ze zitten in het zuiden, bij Marioepol en ze komen uit 
het noorden uit de richting van Slavjansk. Ze hebben veel betere wapens. Er worden houwitsers ingezet, we 
worden nu met grof geschut bestookt.' 

De krater willen de mannen niet laten zien. 'Iedere oorlog heeft zo zijn geheimen', lacht Ivanovitsj. 'Veel van de 
opstandelingen zullen de aanval kiezen, maar wij blijven hier in deze buitenwijk. Ik ben hier geboren en getogen, dit 
is mijn wijk. En ik blijf hier tot ze me doodschieten.' 

De zandzakken om het pand waar de drie opstandelingen zich hebben verschanst, worden opgestapeld door twee 
gehavende mannen. 'Onze drugsverslaafden', grijnst Vlag. 'We stellen hier orde op zaken. Een week hard werken 
en ze zijn gelijk afgekickt.' 

Het tweetal durft niet op te kijken. Wat Donetsk betreft maken Haas, Vlag en Ivanovitsj zich geen illusies. 'Het gaat 
lastig worden deze stad te verdedigen, maar we gaan het gewoon doen. We gaan de geschiedenis in als helden.' 
Hoe kwam Oekraïense militair in Russische cel? 
Oekraïne heeft geprotesteerd tegen de detentie van een Oekra-iense militair in Rusland. De vrouw, die als 
boordschutter in een gevechtshelikopter diende, wordt ervan beschuldigd medeplichtig te zijn aan de dood van 
twee Russische journalisten. 
De twee kwamen vorige maand om toen Oekraïense troepen een post van de pro-Russische rebellen in het oosten 
van Oekraïne onder vuur namen. De vrouw, Nadezjda Savtsjenko, zou de positie van de pro-Russische strijders 
hebben doorgegeven. Ze is nu in de stad Voronezj formeel aangeklaagd wegens medeplichtigheid aan moord. 
De Russische autoriteiten beweren dat zij als vluchtelinge de grens was overgestoken en in Rusland werd 
opgepakt. Maar volgens Kiev is ze door pro-Russische rebellen in Oekraïne gevangen genomen en naar Rusland 
gebracht. Daar wijst ook een videofilmpje op waarop is te zien hoe zij door rebellen wordt verhoord. 
In Oekraïne wordt Savtsjenko als een heldin gezien, vooral omdat ze tijdens het verhoor geen krimp gaf en 
hardnekkig weigerde informatie te geven over militaire geheimen. Volgens Kiev is het feit dat Savtsjenko nu in 
Rusland vastzit een nieuw bewijs dat Rusland nauw samenwerkt met de rebellen. Savtsjenko werd vorige maand 
gevangengenomen bij de stad Stsjastje in Oost-Oekraïne. 
 
Graphic

 
Rebellenleider Pavel Goebarev (met papieren) woensdag op weg naar een persconferentie namens de 
Volksrepubliek Donetsk.
Foto Maxim Zmeyev / Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Terrorist Organizations (76%); International Relations (74%); Chemical + 
Biological Weapons (64%); Human Rights (62%) 
 

Load-Date: July 9, 2014

 
End of Document





Juncker opent charme-offensief
de Volkskrant
10 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 15
Length: 801 words
Byline: VAN ONZE CORRESPONDENT MARC PEEPERKORN
Body


Reportage Commissievoorzitter presenteert zich 
'De EU moet zich met hoofdzaken bezighouden', zegt Jean-Claude Juncker tegen de euro-parlementariërs. Hij 
houdt een emotioneel pleidooi voor een Europees asielbeleid. 
Nee, hij wil geen Europese superstaat en hij morrelt niet aan de begrotingsregels. En ja, hij heeft een helder 
oordeel over het homohuwelijk: prachtig, maar geen zaak voor Brusselse regels. Wie Jean-Claude Juncker, beoogd 
voorzitter van de Europese Commissie, woensdag in debat ziet met het Europees Parlement, vraagt zich af 
waarom Groot-Brittannië in vredesnaam de oud-premier uit Luxemburg de Brusselse topbaan misgunde. 

Juncker is opnieuw op toernee. Na zijn pan-Europese campagne als Spitzenkandidat voor het 
Commissievoorzitterschap, bezoekt hij nu de zeven grote politieke fracties in het parlement. Om zeker te zijn dat 
een meerderheid zijn benoeming volgende week goedkeurt - dit lijkt geen probleem - maar bovenal om te laten zien 
wie hij is en wat hij de komende vijf jaar wil. 

Wel, Juncker (59) is humoristisch, soepel en scherp. Wie dacht dat de Britse tegenstem hem heeft geraakt, komt 
bedrogen uit. Verdeeldheid tussen de lidstaten is normaal, verzekert hij de Groenen op luchtige toon. 'België 
blokkeert al decennia de vrije toegang van Luxemburg naar de zee.' 

Dat hij niet meer de jongste is - een van de Britse bezwaren tegen zijn kandidatuur - kan hij niet ontkennen. 'Maar ik 
ben geen dinosaurus.' Een beetje oud is volgens hem juist goud. 

Ook over zijn mandaat van de Europese burger, reageert hij met de nodige zelfspot. 'Ik geloof niet dat de kiezer in 
Noord-Finland onmiddellijk naar de stembus is gehold zodra hij hoorde dat hij mij kon steunen.' 

Lenigheid kan de Luxemburger evenmin worden ontzegd, althans mentaal. De europarlementariër die aandacht 
vraagt voor de bedreigde vissoorten, kan rekenen op warme woorden. 'Maar ik ben geen specialist in deze: in mijn 
19 jaar als premier van het groothertogdom heb ik nooit een minister voor Visserij benoemd.' 

Dat Juncker als Commissievoorzitter serieus de Brusselse bemoeizucht wil terugdringen, merkt D66-
europarlementariër In 't Veld. Resoluut gooit hij de deur dicht bij het pleidooi van de Democrate om de rechten van 
homo's, lesbiennes en transseksuelen Europees te verankeren. 'Niet elk probleem ín Europa is een probleem vóór 
Europa. De EU moet zich bezighouden met hoofdzaken en dit is geen hoofdzaak.' 

Net zo helder is hij over de eventuele nieuwe reddingsacties van eurolanden. Die moeten socialer (minder 
bezuinigen) en zonder het saneringsscalpel van het IMF. 'Het kan niet dat in een zware crisis de scheepsmagnaten 
en speculanten rijker worden en de gepensioneerden armer.' De eurozone dient een eigen begroting te krijgen, als 
schokbreker voor lidstaten die in een vrije sociale val belanden. Juncker weet dat Nederland en Duitsland hier 
mordicus tegen zijn. 

Datzelfde geldt voor zijn oproep om de invloed van de ECB op het beleid van de eurozone terug te dringen. Niet de 
bankiers, maar de ministers van Financiën moeten de koers bepalen, inclusief de wisselkoers van de euro. 

De Luxemburger verdedigt het Britse EU-lidmaatschap, maar niet tegen elke prijs. Als Londen eist dat het vrije 
verkeer van werknemers op de helling gaat, zijn ze bij Juncker aan het verkeerde adres.' 

Opvallend is zijn emotionele pleidooi voor een Europees asielbeleid. Het budget (90 miljoen per jaar) van Frontex - 
medeverantwoordelijk voor de beveiliging van de Europese buitengrenzen - noemt hij een aanfluiting. Nog bozer is 
hij op de lidstaten die vrijwel allemaal hun ontwikkelingshulp verlaagden. 'We moeten niet wachten tot de 
migranten op onze stranden aanspoelen, we moeten ze ter plekke helpen. Ik roep alle regeringsleiders op de 
hulpbudgetten te verhogen. We hoeven ons niet op de borst te kloppen omdat we de grootste donor van de wereld 
zijn. We moeten eerlijk zeggen dat we in het rijkste continent leven.' 

Pas als de aanpak van belastingparadijzen, zoals Luxemburg, aan de orde komt, klinkt er irritatie door in Junckers 
stem. Hij vindt het een 'verschrikkelijke belediging' als de Groenen suggereren dat zijn land onder zijn leiding een 
witwasrepubliek is geworden. De nieuwe Commissievoorzitter zegt financiële openheid na te streven - 'heb ik altijd 
gedaan' - inclusief een register wie er achter brievenbusmaatschappijen schuil gaan. In ruil daarvoor eist hij inzage 
in wapenleveranties, een zaak waar Frankrijk niet happig op is. 

'Ongekend', verzucht een medewerker van de Groenen het fiscale duikgedrag van Juncker. 'We kunnen de 
schwalbe in het voetbal naar hem vernoemen.' Maar ook daar heeft de Luxemburger een passend antwoord op: 
'Luxemburg heeft nog nooit met 7-1 van Duitsland verloren.' 

Groenen-medewerker in europarlement over Junckers fiscale gedrag. 
We kunnen de schwalbe naar hem vernoemen 
 
Graphic

 
Jean-Claude Juncker begroet zijn oude rivaal, de Belg Guy Verhofstadt.
Foto Julien Warnand / EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); European Union Regulation + Policy (63%) 
 

Load-Date: July 9, 2014

 
End of Document





Voor Eritreeërs loopt de weg naar Europa via het spoor
de Volkskrant
11 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 1092 words
Byline: VAN ONZE CORRESPONDENTE SARAH VENEMA
Body


Reportage Afrikaanse migranten 
De trein van Rome naar Ventimiglia bij de Franse grens is een trein van de hoop. Afrikaanse migranten trekken 
naar Noord-Europa op zoek naar een beter leven. 'Wat is het beste land? Duitsland? Zweden?' 
De deur van het treintoilet zit niet op slot. Een zure lucht stroomt door het halletje van de intercity van Rome naar 
Ventimiglia en een Italiaanse vrouw klopt op de deur. Door een kier is het silhouet zichtbaar van een donkere 
jongen. Ze klopt nog eens. Zonder haar aan te kijken schuifelt de jongen naar buiten, maar hij blijft hangen in het 
halletje. Zodra de vrouw klaar is, loopt hij weer naar binnen. Naast een plas water op de kleine blauwe wasbak ligt 
zijn telefoontje aan de lader. 

'Ik ben twee weken geleden uit zee gered', vertelt Moussi Negase (22), terwijl hij vanuit de gang de wc-deur in de 
gaten blijft houden. Zijn beige schoenen hebben de vorm aangenomen van zijn voeten. Van de zool is bijna niets 
meer over. Het is twee jaar geleden dat hij uit Eritrea vertrok en terwijl de intercity vanuit Rome rustig de tijd neemt 
naar het allerlaatste Italiaanse station voor de Franse grens te rijden, heeft Negase een stralende, spierwitte 
glimlach op zijn jonge gezicht staan. 'Wat is het beste land?', vraagt hij. 'Zweden? Duitsland? Morgenochtend neem 
ik de trein naar Frankrijk. Daarna weet ik het nog niet.' 

Verderop in de trein deelt een Italiaanse man met laptop een coupé met drie donkere jongens met capuchons. In 
de coupé ernaast heeft een Eritrees meisje haar glitterballerina's op de grond gelegd en zich uitgestrekt op de 
driepersoonsbank. Nog een coupé verder speelt een vrouw lachend met het kroeshaar van haar kindje. 
Bootvluchtelingen 
In de hal houden twee Eritrese jongens elkaar bij de schouders vast terwijl de trein langs het water naar Noord-
Italië rijdt. Ze zijn een of twee weken geleden uit het water gered, vertellen de Eritrese bootvluchtelingen die de 
coupés van deze trein vullen. Allemaal willen ze het land uit. En allemaal glunderen ze als wordt gevraagd of de 
Italianen volgens de Europese afspraken hun vingerafdruk hebben afgenomen, zodat andere landen kunnen zien 
dat Italië verantwoordelijk is voor hun asiel. 'No', zeggen ze, zwaaiend met hun handen. 'No fingerprints.' 

Al meer dan 63 duizend migranten zijn dit jaar over zee aangekomen in Italie. Het zijn er meer dan in recordjaar 
2011 en bovendien zijn het grotendeels asielzoekers, onder andere uit Syrië en Eritrea. De Siciliaanse 
kustplaatsen waar de Italiaanse marine ze naartoe brengt, vangen ze op in tentenkampen in de haven en in 
opvangcentra in de rest van het land is geen plek. Hoewel Italië de migranten moet identificeren en opvangen, 
kopen de vluchtelingen ongestoord een treinkaartje om ergens anders in Europa asiel aan te vragen. 

'Ik ben gewoon weggelopen', zegt Shewef Tekle (20). Tien dagen geleden kwam hij aan in de haven van Sicilië. Hij 
at wat, waste zich, werd op een vliegtuig naar Rome gezet en naar een soort hotel gebracht, vertelt hij. Hij liep 
gewoon de deur weer uit. 'Italië helpt je niet. Ik heb vrienden die hier asiel kregen, maar ze hebben geen werk en 
ze krijgen geen hulp.' Hij is scheikunde-student, maar vluchtte uit Eritrea toen zijn vader werd gearresteerd. Ooit wil 
hij terug, zegt hij. 'Als de dictator dood is. Maar eerst ga ik naar Duitsland. Daar helpen ze je. Gelukkig heeft 
niemand me in Italië geregistreerd.' 

Dat niemand de vluchtelingen belet er vandoor te gaan, blijkt wanneer de intercity om half twaalf 's avonds stopt 
op het station van Ventimiglia. Uit de ene na de andere wagon stappen groepen Eritreeërs. Zeker honderd staan er 
op een willekeurige woensdag op het tochtige perron. 

Een vrouw slaat een sjaal om haar hoofd, een ander draagt een kind op haar rug. Het merendeel is man, twintig en 
draagt soms niet meer bij zich dan een plastic tas met crackers en sap. Ze moeten nog zeker vijf uur wachten op de 
eerste ochtendtrein naar Frankrijk. 

'Ach, de nacht is zo voorbij', zegt Amonil Hobit (24) lachend. De kleine tengere jongen reisde te voet naar Soedan, 
doorkruiste de woestijn op weg naar Libië en keek een paar dagen lang op een boot naar het water dat de 
afgelopen jaren duizenden reizigers opslokte en ook een week geleden nog twaalf slachtoffers maakte. 

Ontspannen loopt hij nu met zes landgenoten door de rustige Italiaanse kustplaats, op zoek naar een café dat nog 
open is. Maar opeens blijft hij staan. Vanaf de andere kant van de Via della Repubblica loopt een jongen op hem af. 
Hobit geeft hem een handdruk, duwt hem tegen zijn lichaam aan en tikt met zijn schouder tegen de schouder van 
de jongen. 

Hij doet het nog een keer, en nog een keer, en nog een keer. Secondenlang staan de twee tengere jongens 
ritmisch tegen elkaar aan te tikken op de stoep van een juwelier in een kustplaats aan de Italiaanse Rivièra. 'Ik ben 
met hem van Soedan naar Libië gereisd', zegt Hobit die op een terras een glazen flesje cola koopt dat hij opent met 
zijn tanden. 'Ik was hem kwijtgeraakt in Libië.' 
Plantsoentje 
Ventimiglia is het overstappunt geworden voor Eritreeërs op weg naar Noord-Europa. 's Nachts spreiden ze 
gevonden kranten uit over de vloer van het station en gaan er op liggen wachten. 's Ochtends komen nieuwe 
migranten aan. Ze staan in de rij voor het loket of zoeken schaduw in een plantsoentje in het centrum. 

Een jongen waagt zich zelfs in zijn onderbroek in het azuurblauwe water van de zee. Zijn vrienden kopen een 
armbandje bij een Bengalese strandverkoper en staan leunend op elkaars schouders op het kiezelstrand. Frankrijk 
kunnen ze verderop al zien liggen. En Europa heeft geen binnengrenzen meer. 

Maar in de eerste trein die 's ochtends richting Cannes rijdt, stappen de Eritreeërs pas op het allerlaatste moment 
in. Ze gaan boven zitten; dan toch beneden; lopen een wagon verder. Na negen minuten stopt de trein in Menton 
Garavan en stappen vijf Franse agenten in. Met knuppels in de hand en pistolen in de holsters lopen ze op de 
jongens met bruine huid af. 'Papiers', zegt een agent tegen een Eritrese jongen. De jongen pakt zijn treinkaartje. 
'Paspoort', herhaalt de agent. 'Meekomen.' 

Alle donkere reizigers worden de trein uitgestuurd. Net als de Noord-Afrikaanse migranten in 2011 worden de 
Afrikaanse bootmigranten de trein uitgezet. De trein rijdt verder. Menton. De deuren gaan open en negen Eritreeërs 
stappen weer in. Ze zijn uit de trein gezet, vertellen ze in gebroken Engels, maar gaan nu weer verder naar 
Duitsland. Een grijns. 'No fingerprints.' 
63 (duizend migranten zijn dit jaar over zee aangekomen in Italië) 
 
Graphic

 
Op het station van Ventimiglia stappen veel Eritrese migranten over op een trein naar Frankrijk.
Foto Ivo van der Bent
Twee Eritrese jongens brengen de nacht door op het station van Ventimiglia. De volgende ochtend reizen ze door 
naar Noord-Europa.
Foto Ivo van der Bent
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (69%) 
 

Industry: Public Transportation (94%); Rail Transportation (84%) 
 

Load-Date: July 10, 2014

 
End of Document





Alle asielzoekers weg uit de Vluchthaven
de Volkskrant
11 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Binnenland; Blz. 11
Length: 78 words
Byline: ANP
Body


Amsterdam 
De laatste uitgeprocedeerde asielzoekers hebben donderdagochtend de zogenoemde Vluchthaven in Amsterdam 
verlaten. Daardoor was ontruiming van het pand niet nodig. De voormalige gevangenis aan de Havenstraat is 
afgesloten en wordt overgedragen aan de eigenaar, liet de gemeente weten. Een groep van 60 uitgeprocedeerden 
streek woensdag neer in het Oosterpark. De gemeente stak hier een stokje voor. De vluchtelingen konden 
vervolgens terecht in de Muiderkerk. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Property + Housing Regulation + Policy (77%) 
 

Load-Date: July 10, 2014

 
End of Document





'Samsom gooide mij van 7 hoog naar beneden'
de Volkskrant
11 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Uitgelicht
Length: 1910 words
Byline: TEKST TOINE HEIJMANS FOTO JIRI BULLER
Body


Hij was die ronselaar in Soest die stempassen voor de PvdA bij elkaar sprokkelde voor de verkiezingen. Of toch 
niet? Het OM pleitte hem al vrij. En donderdag maakte PvdA-leider Samsom zijn excuus. Liep Osman Suna in een 
val? 
'Ik ben een heel andere Osman dan vier maanden geleden.' Wat voor Osman dan? 'Ik ben argwanend geworden. 
Als iemand me belt, hé Osman hoe is het, denk ik meteen: waarom belt-ie me ineens? Ik dacht: als jij straks komt, 
ga ik naar je perskaart vragen. Of je wel een echte journalist bent. Ik weet nu hoe mensen dingen kunnen 
verdraaien. Ze kennen je niet, ze zien iets negatiefs en je bent gewoon wég. Dat heeft de meeste pijn gedaan.' 

Osman Suna (35) is een 'getogen Soester', zoals hij het uitdrukt. Zijn galerijflat ziet uit over de gemeente waarvoor 
hij al jaren raadslid is. De middelste van acht Turkse broers die met hun vader naar Nederland kwamen - een 
klassiek gastarbeiderverhaal. Vader werkte, zoons voegden zich in hun nieuwe Nederlandse leven zonder de 
belangrijkste tradities op te geven. 

Suna's politieke carrière begon met een inspraakavond op het gemeentehuis, het ging over de oneerlijke toewijzing 
van huurhuizen waardoor jongeren als hijzelf geen kans maakten. Hij viel op. Meerdere politieke partijen vroegen 
hem en Osman Suna koos voor de PvdA. Werd raadslid in 2006, maakte naam en schopte het tot lijsttrekker. Een 
wethouderschap lonkte. 'Ik wil iets bereiken in de politiek en dat kan het best als je in het college zit', zegt hij, thuis 
op de bank. 

Maar zover kwam het niet. 

Want daar stond hij, maandag 10 maart, tegenover verslaggever Rutger Castricum van PowNews, die hem vroeg 
of hij niet beter de eer aan zichzelf kon houden. Osman Suna zou stemmen hebben geronseld, daar waren 
undercoverbeelden van. Niemand buiten Soest had van Osman Suna gehoord, maar nu was hij ineens een 
Nationaal Probleem: een 'ronselaar van allochtoon stemvee'. 

Dezelfde avond nog viel PvdA-voorzitter Hans Spekman hem hard af. Daarna volgde partijleider Diederik Samsom. 
Ze hadden hem niets gevraagd, 'het enige wat ze hadden gezien, was dat filmpje'. 

Spekman complimenteerde PowNews met het 'goede journalistieke werk', en zei: 'Mij lijkt hier sprake van ronselen'. 

Samsom zei: 'Wegwezen'. En: 'Tussen achtduizend vrijwilligers is er altijd wel iemand die niet deugt'. 

Suna, nu: 'Eerst was ik overrompeld. Gaandeweg werd ik woedend. En dat ben ik nog steeds. Politiek is hard, en 
soms keihard. Maar dit was een lynchpartij. Ik heb geen stemmen geronseld. Ik ben in een val getrapt.' 

Op verzoek van het bestuur is hij op zondag 9 maart in de kleine Marokkaanse Attahoudid-moskee, om over het 
belang van de gemeenteraadsverkiezingen te vertellen. Veel Marokkanen, zegt hij, stemmen niet. Suna vertelt dat 
mensen hun stempas aan bestuursleden van de moskee kunnen geven als ze niet willen of kunnen stemmen. Een 
undercoverjournalist maakt opnamen met een verborgen camera. De undercoverman spreekt hem later buiten aan, 
als Suna in zijn auto zit, en zegt hem toe stempassen te verzamelen. 'Bel me als je ze hebt. Je kunt me 24 uur per 
dag bellen', zegt Suna. 

Een dag later volgt het gesprek met Castricum, voor de camera. Suna denkt eerst dat het ergens anders over gaat. 
'Rutger ging maar door en door, stelde vragen zonder mijn antwoord af te wachten, en op een gegeven moment 
dacht ik: huh, is het dan echt zo erg wat ik heb gedaan? Op televisie laten ze alleen het laatste deel van dat 
gesprek zien. Het moment dat ik helemaal down ben. Rutger zei: je hebt de Kieswet overtreden, je gaat de bak in, 
de PvdA gaat naar de nul. Je bent de klos. Als je een beetje een vent bent, ga je nu je ontslag indienen voor de 
camera. Dat wilde hij, dat was zijn doel. Op een gegeven moment was ik zo in de war. 'Ik baal ervan', zei ik - en dat 
is uitgezonden.' 

Op 5 juni pleit het Openbaar Ministerie hem vrij, onder meer op basis van de ruwe opnamen. Niet Suna heeft naar 
stempassen gehengeld, maar de undercoverjournalist. Excuses blijven uit - PowNews houdt voet bij stuk, Spekman 
neemt hem in genade terug als raadslid. 'Ik heb hem de dag erop gesproken en hij zei: het was een tactische zet. 
Door PowNews gelijk te geven, hoopte hij op rust. Plasterk gaat ook altijd met PowNews mee. Ja erg hè, zegt hij 
dan. Daar hebben ze niet van terug. Maar nu werkte dat niet.' Wat hem vooral nog steekt, is dat Samsom geen 
excuses wilde aanbieden. Tot gisteren. In een verklaring van de PvdA in Soest laat Samsom weten 'de 
gebeurtenissen voor de gemeenteraadsverkiezingen' te betreuren. 
Wie heeft die val gezet? 
'Er waren politieke tegenstanders in Soest. Mensen die het niet kunnen hebben dat je sterk bent.' 
Welke mensen? 
'Ik heb vermoedens, maar geen bewijzen. Maar ik blijf me afvragen: hoe kwamen ze op mijn spoor? Een eenvoudig 
raadslid in een kleine gemeente. Wie wist nou dat ik in die moskee zou zijn?' 

Het verhaal begint een paar dagen eerder met twee nepmails aan de PvdA in Soest. Een gezin vraagt of de PvdA 
voor hen kan stemmen, omdat ze zelf op vakantie gaan. Twee partijgenoten - de campagneleider en de webmaster 
- reageren: ja hoor, dat kan. 'Dat was niet goed. Dat kwam raar over. Je kunt je volmacht niet aan een partij geven. 
Ik wist niets van die mails. Vervolgens is er een bericht aan de media gestuurd: kom zondagmiddag om 16.15 uur 
naar de moskee, want daar gaan ze stempassen verzamelen. Dan krijgt u bewijzen. PowNews besloot een 
undercoverjournalist te sturen. 

'Het is een Marokkaanse moskee waar ik heel af en toe kom als ze me vragen, ik heb met een van de 
bestuursleden op de middelbare school gezeten. Je wilt die mensen toch bereiken, zeker nu de gemeenten er in 
2015 allerlei taken bij krijgen. En andere partijen zijn daar ook geweest. 

'Er was een handjevol mensen. Paar Marokkanen, paar Somaliërs. En die undercover dus. Pas aan het eind ging 
het over de verkiezingen. Het bestuur zei: mensen weten niet eens hoe een stempas eruitziet. Dus ik had er een 
meegenomen en zei: als mensen niet weten wat ze ermee moeten, kan het moskeebestuur ze helpen. Of ze nou 
op de PvdA stemmen, of niet. Ik zag het kwade niet. Het leek me goed als de Marokkaanse gemeenschap eens 
wat meer zou meedoen in Soest. Ik heb niet gezegd: stem op de PvdA. Ik heb niet gezegd: lever je stempas bij mij 
in. Maar PowNews heeft het zo in elkaar gezet, dat het lijkt alsof ik lieg.' 
Maar buiten, in de auto, zeg je opmerkelijke dingen. 'Verzamel de stempassen eerst en bel me als je ze hebt.' En: 
'Ik kan wethouder worden. Dat is een strijd die ik heel lang heb gevoerd.' Dan denk je als kijker: ja, die is inderdaad 
voor zichzelf bezig. 
'Ik had een afspraak met mijn vrouw, zat in de auto, motor gestart, komt die gozer eraan. Hij begint me te sarren: 
waarom is er geen moslimpartij, want de PvdA is tegen moslims. Dus ik probeer hem enthousiast duidelijk te 
maken dat de PvdA niet anti-moslim is, wij omarmen iedereen. Ik heb gestreden daarvoor, zei ik, ik kan zelfs 
wethouder worden. Toen hij vroeg of hij stempassen bij me kon inleveren, heb ik ja gezegd. Ik wilde van hem af. 
Dat had ik niet moeten doen. Wat moet ik met die passen? Dus ik geef mijn kaartje en zeg: 'Daar staat mijn 
nummer op.' In de ondertiteling bij PowNews hebben ze daarvan gemaakt: 'Spaar ze eerst maar op'.' 

De lokale politiek in Soest is geen stil water. Een maand voor de verkiezingen bracht Osman Suna wethouder Harry 
Witte van Gemeentebelangen Groen Soest ten val, door tijdens de raadsvergadering een compromitterende 
privémail van de wethouder voor te lezen. De wethouder had gelogen over een bouwproject, was de portee, en trad 
af in het zicht van een motie van wantrouwen die door een ruime meerderheid in de raad zou worden gesteund. 
Maar het kwam ook Suna op kritiek te staan: hij had de trekker overgehaald. 
Gaat het daarom? 
'Nee.' 
Maar wie zijn het dan, die je een loer wilden draaien? 
Hij aarzelt, zegt: 'Die kant wil ik niet op.' 
De twee raadsleden voor de PvdA hier in Soest zijn allebei Turks. Er zijn vast mensen die dat niet kunnen hebben. 
'Die zijn er ook. Maar dat is niet het probleem.' 
Met de aanhangers van de Turkse lijsttrekker van Leefbaar Soest, Bayram Kurt, boterde het ook niet altijd. 
'Daar wil ik me niet over uitlaten.' 
Heb je zelf fouten gemaakt? 
'Nee. Ik heb een onhandige uitspraak gedaan. Mijn optreden met Rutger was zwak. Ik heb het wel twintig keer 
teruggekeken. Maar de tol die ik daarvoor betaal, is te zwaar. Het is uitvergroot en uitvergroot; ik was ineens de 
grootste crimineel van het land joh. Als je nu op mijn naam googlet, zie je alleen maar staan: de ronselaar. 
Een week na het incident geef je een persconferentie. Daar noem je Diederik Samsom een despoot. 
'Je bent partijleider, je komt op televisie en je weet dat ze gaan vragen naar die vent uit Soest. Het enige wat je 
hoeft te zeggen is: dit is niet goed, die man heeft zich teruggetrokken, we wachten het onderzoek af. Punt. Maar 
wat doet hij? Hij laat me als een baksteen vallen. PowNews heeft mij gepakt, bam, van driehoog naar beneden 
gegooid. Toen keek Samsom: hé, hij leeft nog. Bam, hij gooit me van zeven hoog. Om er zeker van te zijn dat ik 
plat was.' 
Hij wilde de verkiezingscampagne redden. 
'Puur opportunistische politiek. Om stoer over te komen. Kijk! We pakken hem keihard aan! De vuile was gooien we 
gelijk weg! Hij heeft gedacht: Soest? Klein plaatsje. Klein kereltje. Samsom is de reus, ik ben de dwerg. Maar ik ben 
nog altijd een mens.' 
Of hij vertrouwt je niet. Hij denkt: er was wel wat aan de hand. 
'Dat kan. Maar dan mag hij dat ook zeggen. Zeg dat dan.' 
Het gaat al heel lang over allochtoon cliëntelisme in de lokale politiek. In de Rotterdamse deelgemeente 
Feyenoord is sprake van allochtone vriendjespolitiek binnen de PvdA, blijkt uit een recent, vertrouwelijk rapport. 
Mensen schuiven elkaar baantjes toe, er worden gunsten verleend. Geen wonder dat Spekman en Samsom zo fel 
waren. Het is een probleem. 
'Landelijk zeker. Maar niet in Soest. PowNews heeft daar handig op ingespeeld. Het is een behoorlijk rechts 
programma. Daar denken ze: we gaan de PvdA pakken. We gaan een Turk pakken. We gaan een moslim pakken 
en hé! Als slagroom op de taart ook nog in de moskee! Vier keer bingo in één uitzending. Het maakt ze niets uit of 
het waar is, of niet.' 

De flat van Osman Suna en zijn vrouw is met zorg ingericht, in de salontafel zijn foto's gemonteerd van hun bruiloft. 
Politiek is zijn bijbaan; hij werkt op de afdeling nucleaire geneeskunde in het Antonius Ziekenhuis in Nieuwegein. 
'Wat er is gebeurd, raakt mijn familie en mijn collega's. Dat wil ik niet.' 
En nu? 
'We hebben een zetel verloren in Soest. Als ik me niet kwaad had gemaakt, waren we weggevaagd. Ik ben de 
kiezers dankbaar voor hun steun. Ik ga gewoon door. Ik wil het sociaal-democratische geluid in de raad laten 
horen.' 
Maar voorzichtiger. 
'Ja. Ik neem meer afstand. Vroeger zou ik je ter afscheid zo kunnen omhelzen, maar nu geef ik je toch maar een 
hand.' 
CV Osman Suna 
1979 Geboren in Bogazliyan, een plaatsje in midden-Turkije. Komt als 9-jarige jongen met zijn vader en broers mee 
naar Nederland. Na de lagere en middelbare school volgt hij de hbo-opleiding medisch beeldvormende en 
radiotherapeutische technieken in Eindhoven 2002 Lid van de PvdA 2005 Medisch nucleair werker in het Sint 
Antonius Ziekenhuis in Nieuwegein 2006 Raadslid voor de PvdA in Soest 2010 Fractievoorzitter 2014 Lijsttrekker 
bij de gemeenteraadsverkiezingen 2011-2014 Deeltijd docent nucleaire geneeskunde aan de Fontys hogeschool 
Bij PowNews dachten ze: we gaan de PvdA pakken 
 
Graphic

 
Jiri Buller
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Politics (94%); Political Parties (93%) 
 

Load-Date: July 10, 2014

 
End of Document





Paus en ex-paus kijken niet naar finale WK
de Volkskrant
11 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 14
Length: 66 words
Byline: AP
Body


Argentijn en Duitser 
Het is onwaarschijnlijk dat paus Franciscus en zijn voorganger Benedictus XVI zondag samen de finale van het WK 
voetbal zullen kijken, aldus woordvoerder van het Vaticaan Federico Lombardi. Franciscus is van Argentijnse 
afkomst, Benedictus is een Duitser. Voor de huidige paus is de tv-uitzending nogal laat, zei Lombardi. Zijn 
voorganger heeft volgens hem niet veel met sport. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Climatology (94%); Environment + Natural Resources (94%) 
 

Load-Date: July 10, 2014

 
End of Document





Wraakmachine
de Volkskrant
11 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: V RTV; Blz. 16
Length: 579 words
Byline: BART KOETSENRUIJTER
Body


Film TIPS 
Het is een fijn genre: de films waarin iets onschuldigs verandert in een nachtmerrie. Van komedie naar pure horror. 
De Amerikaanse cineast John Dahl, die tegenwoordig zijn naam als regisseur alleen nog aan tv-series verbindt, 
maakte een paar van die films en ze zijn heerlijk. Stijlvol ook. Dahl geeft er blijk van zijn klassiekers te kennen. In 
Red Rock West (1993) en The Last Seduction (1994) voert hij met veel genoegen fatale vrouwen ten tonele 
(respectievelijk Lara Flynn Boyle en Linda Fiorentino), waarmee hij de film noir eer betoont. Met het vanavond 
uitgezonden Joy Ride roept hij voorbeelden als Steven Spielbergs Duel en Hitchcocks North by Northwest in 
herinnering. Een steeds akeliger wordende achtervolging dus. 

Lewis (Paul Walker), een opgeruimde jongen, net klaar met zijn eerste studiejaar, slaagt erin het meisje op wie hij 
een oogje heeft (Leelee Sobieski) te verleiden tot een lange autorit; hij gaat haar thuisbrengen. Dan belt zijn 
moeder, of hij ook zijn broer Fuller (Steve Zahn) wil oppikken en meenemen. De kijker weet nu: moeilijkheden. 
Want Fuller is een heel wat minder voorbeeldige jongeman. Het geintje dat hij even later uithaalt met een sullige, 
zielige vrachtwagenchauffeur doet die laatste veranderen in een wraakmachine zonder weerga. Wat dan volgt is 
meer vorm dan inhoud, maar wat een stijl heeft die vorm. 

Joy Ride (John Dahl, 2001) SBS 6, 01.20-02.55 uur. 
Monsieur Lazhar 
(Philippe Falardeau, 2011) Dit gelauwerde Canadese drama begint met de zelfmoord van een schooljuf midden in 
haar klaslokaal in Montréal. Door die dramatische daad blijven haar leerlingen en collega's achter met allerlei 
(schuld)vragen. Regisseur Falardeau pakt met de zelfdoding niet alleen zijn publiek, hij introduceert ook een 
actueel thema: traumaverwerking in de schoolbanken. Midden in het tumult meldt het hoofdpersonage van de film 
zich bij het schoolbestuur als vervangend leraar. Bachir Lazhar (Mohamed Fellag) is een vluchteling uit Algerije, 
die zich beroept op een verleden als docent en per direct beschikbaar is. Monsieur Lazhar, naar een 
theatermonoloog, is op de confronterende openingsscène na weinig schokkend, maar Falardeau bezit een oog 
voor de kleine tegenstellingen, vooroordelen en nuances die het menselijk handelen kleuren. 

Nederland 2, 23.20-00.55 uur. 
06/05 
(Theo van Gogh, 2004) Prima complotthriller, gebaseerd op De zesde mei van de Nederlandse thriller-schrijver 
Tomas Ross, die zich weer liet inspireren door de moord op Pim Fortuyn. De film werd de zwanenzang van Theo 
van Gogh - des te spijtiger omdat het misschien wel zijn beste film was. 

Het door paranoia gedreven 06/05 doet in vorm sterk denken aan Oliver Stones overdonderende JFK. Van Gogh 
bedient zich vaardig van alle denkbare genre-clichés, van toevallig afgeluisterde gesprekken en onvoorziene 
ontmoetingen tot achtervolgingen en in detail uitvergrote foto's waarop belangrijke informatie zichtbaar wordt. 
Onwaarschijnlijkheden in het kat-en-muisspel tussen de gemankeerde helden en het establishment worden in de 
montage bewust weggemoffeld of gecamoufleerd door de relativerende humor. 

Deze film ging destijds in première op internet en werd toen in no time ruim vierduizend keer gedownload. 
Nederland 3, 00.15-02.20 uur. 
Het succesvolle Joy Ride kreeg twee vervolgen, waarmee de makers en acteurs van het origineel niets te maken 
hebben gehad. Joy Ride 2. Dead Ahead ( 2008 ) en Joy Ride 3. Road Kill ( 2014 ) haalden de Nederlandse 
bioscopen niet. 
 
Graphic

 
Paul Walker (links), Leelee Sobieski en Steve Zahn in Joy Ride.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Film (81%); Artists + Performers (62%) 
 

Industry: Entertainment + Arts (94%); Movie Industry (89%) 
 

Load-Date: July 10, 2014

 
End of Document





Latijns-Amerika misgunt deze mannen de wereldtitel
de Volkskrant
11 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 880 words
Byline: MARJOLEIN VAN DE WATER
Body


Nu gastland Brazilië is uitgeschakeld, verdedigt Argentinië zondag in de WK-finale tegen Duitsland de eer van 
Latijns-Amerika. Maar op steun van andere latino's hoeft het land niet te rekenen. 
De Brazilianen waren nog nauwelijks bekomen van de verpletterende nederlaag van dinsdag, of ze kregen 
woensdag een nieuwe klap te verwerken: Argentinië plaatste zich voor de finale van het WK. Het eigen verlies 
accepteren is voor Brazilië één ding, het gehate Argentinië de felbegeerde wereldbeker in de wacht zien slepen, dat 
is je reinste marteling. 

Dat laatste geldt niet alleen voor Brazilië. Overal in Latijns-Amerika bestaan oneindig veel moppen over de 
Argentijnen, en ze hebben altijd dezelfde strekking. Waarom lacht een Argentijn als het bliksemt? Omdat hij denkt 
dat God foto's van hem maakt. Hoe pleegt een Argentijn zelfmoord? Door van zijn eigen ego af te springen. 
Waarom zijn veel Argentijnen niet getrouwd? Omdat ze niemand kunnen vinden die meer van ze houdt dan zij zelf. 

Argentijnen staan bekend als ijdel, betweterig en arrogant. Winst op zondag tegen Duitsland zal die 'superieure' 
houding er niet minder op maken. Dus niet alleen Brazilianen knarsetanden bij de gedachte dat Argentinië met de 
beker naar huis gaat, ook de rest van de regio had liever een ander (Latijns-Amerikaans) land in de finale gezien. 

Argentijnen benadrukken graag dat ze het 'meest Europese land van Latijns-Amerika' zijn. De oorspronkelijke 
inheemse bevolking van Argentinië is grotendeels uitgeroeid en na de onafhankelijkheid deed de regering haar best 
migranten uit Europa aan te trekken. Die kwamen massaal, eind 19de en begin 20ste eeuw. De Mexicaanse 
schrijver Octavio Paz verwoordde het treffend: 'Mexicanen komen van de Azteken, Peruanen van de Inca's en 
Argentijnen van een boot.' 

In landen waar de inheemse wortels en het slavernijverleden een veel groter stempel drukken op de hedendaagse 
cultuur, wordt die Argentijnse obsessie met Europa als racistisch beschouwd. Argentijnen zouden neerkijken op 
andere landen, waar de Europese kolonisatoren zich hebben vermengd met de Afrikaanse slaven en de indianen. 
Ze zouden zich superieur voelen, omdat ze blanker en langer zijn dan de meeste Latijns-Amerikanen. 

In eigen land klagen de Argentijnen steen en been. Bijvoorbeeld over het feit dat ze van de ene naar de andere 
financiële crisis strompelen, en momenteel op de rand van bankroet balanceren. Dat weerhoudt hen er niet van in 
het buitenland vooral de positieve kanten van hun land te belichten. 
Mooiste vrouwen 
De andere latino's ergeren zich aan de in hun ogen luidruchtige Argentijnen, die te pas en te onpas verkondigen de 
beste wijn, het beste vlees, de mooiste vrouwen en de meest verfijnde smaak te hebben. Ook beschuldigen ze de 
Argentijnen ervan muziekstijlen als salsa, samba en merengue als minderwaardig aan hun tango te beschouwen. 

En dan is er dat typische accent van de Argentijnen. Liefhebbers noemen het zangerig, maar de meesten vinden 
het zeurderig. De Argentijnse mannen zijn bovendien grootse versierders en hebben veel succes bij vrouwen, ook 
in het buitenland. Dat maakt hen uiteraard niet geliefd bij de overige Latijns-Amerikaanse mannen. 

In Brazilië worden Argentijnen extra gehaat, vanwege de historische voetbalrivaliteit tussen de buurlanden. De twee 
grootste landen van Latijns-Amerika hebben beide een lange en sterke voetbaltraditie. Brazilië werd vijf keer 
wereldkampioen, Argentinië twee keer. Ze zijn aan elkaar gewaagd: van de 95 wedstrijden die ze tegen elkaar 
speelden, won Argentinië er 36 en Brazilië 35. De buren maken bovendien al jarenlang ruzie over de vraag wie de 
grootste voetballer aller tijden is, de Argentijn Maradona of de Braziliaan Pelé. 

'Als Argentinië van Brazilië wint in de finale, dan pleeg ik zelfmoord', grapte Eduardo Paes, de burgemeester van 
Rio de Janeiro, in 2013. 'Zij hebben Messi en de paus, ze kunnen niet alles hebben.' 

De Brazilianen hoopten op een finale tegen Argentinië, maar het pakte anders uit. Toen de Duitsers Brazilië met de 
grond gelijkmaakten, werd dat in Argentinië en door de Argentijnse supporters in Brazilië uitbundig gevierd. 
Sportcommentatoren op de Argentijnse televisie deden geen enkele moeite hun leedvermaak te verbergen. 'Ik heb 
deze Braziliaanse selectie nooit iets gevonden', zei een geamuseerde Maradona. 'Brazilië was een lekke zak.' 

Nu kijken de Brazilianen lijdzaam toe hoe Rio de Janeiro volstroomt met Argentijnen. De gemeente van Rio 
verwacht een 'invasie' van 70 duizend Argentijnen in de stad. Een deel daarvan zal de wedstrijd in het stadion 
volgen, de rest op het strand van Copacabana, waar ze al sinds het begin van het WK in groten getale aanwezig 
zijn. 

De Brazilianen zijn zondag massaal voor Duitsland en zichtbaar geïrriteerd door de luidruchtige Argentijnen in de 
stad. 'Brazilië, vertel me hoe het voelt je vader in huis te hebben', zingen de Argentijnen. Ook brengen ze nu al 
bijna een maand tot vervelens toe hun aanstekelijke lied ten gehore in de Braziliaanse stadions, bussen en metro's: 
'Je zult Messi zien, hij gaat ons de beker brengen.' Met honderden tegelijk springen ze heen en weer als ze de 
laatste zin van hun lied schreeuwen: 'Maradona is groter dan Pelé.' 
Waarom zijn veel Argentijnen niet getrouwd? 
Waarom lacht een Argentijn als het bliksemt? 
 
Graphic

 
Drie Argentijnse fans op de Copacabana in Rio de Janeiro tijdens het duel Nederland-Argentinië. Voor de finale 
verwacht de stad een invasie van 70 duizend luidruchtige Argentijnen.
Foto Jorge Silva / Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Trade (94%); Economic Crisis (92%); Heads Of State + Government (83%); Trade 
Regulation + Policy (77%); Women (76%); Bonds (75%); Political Candidates (70%); Currencies (65%) 
 

Industry: Television Industry (80%); Broadcasting Industry (80%) 
 

Load-Date: July 10, 2014

 
End of Document





Frankrijk onthoofd
de Volkskrant
11 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 29
Length: 745 words
Byline: ROGER COHEN
Body


Ik was vorige week in Parijs. Het was er prachtig. Toeristen hingen op de bruggen rond en picknickten met kaas, 
stokbrood en slechte rode wijn. Ze waren blij. Het weer was namelijk perfect. De Fransen liepen natuurlijk te 
mopperen. De voormalige conservatieve president, Nicolas Sarkozy, was aangehouden en vijftien uur lang 
verhoord op verdenking van corruptie. De huidige socialistische president, François Hollande, was nog nooit eerder 
zo impopulair geweest. Het presidentschap van de Vijfde Republiek, ooit het toonbeeld van ceremoniële glorie en 
welhaast monarchistische macht, had nu de uitstraling van een natte vaatdoek. 

Dat de Fransen ongelukkig zijn, is inmiddels een gemeenplaats. Een natie die altijd dol op ideeën is geweest, 
verkeert nu in een ideologisch vacuüm. Als iemand erop is toegerust in die leegte te stappen, is het de rechtse 
leider Marine Le Pen, met haar slim gedoseerde venijn over Europa, immigranten, misdaad, globalisering en de 
andere zogenaamde oorzaken van de achteruitgang van Frankrijk. 

Het werkloosheidspercentage is in Frankrijk dubbel zo hoog als in Duitsland. De groei staat stil. Het 
investeringsklimaat heeft een nieuw dieptepunt bereikt. Waar er weer beweging zit in de Europese economie, 
vertoont de Franse economie geen enkel teken van leven. 

Manuel Valls, de gematigde premier die door veel socialistische partijgenoten wordt gehaat, probeert te snijden in 
de uitgaven in de publieke sector, arbeidswetgeving te versoepelen, loonbelasting te korten en werkgelegenheid en 
groei te bevorderen door de economie te liberaliseren en de overheidsinvloed te beperken. Velen vóór hem hebben 
dat al geprobeerd. En weinigen zijn daarin geslaagd. In Frankrijk is zo'n hervorming een sisyfusarbeid. Frankrijk is 
niet alleen een mooi land, maar ook een modern land. De verworvenheden, van de gezondheidszorg tot de 
spoorwegen (als er tenminste niet wordt gestaakt) zijn genoegzaam bekend. Maar de Fransen houden niet van 
moderniteit. Ze wantrouwen moderniteit. Moderniteit heeft de ruimte geherdefinieerd en rol van de overheid 
teruggedrongen. Dat vinden ze onacceptabel. 

Michel Serres, een vooraanstaand Frans filosoof, verwoordde het zo in een vorig jaar op de Sorbonne gehouden 
lezing over de digitale wereld: 'Boeing verkleint afstanden; nieuwe technologie laat ze verdwijnen.' Dit is voor de 
Fransen verontrustend, want nergens anders is de eigenheid van een plek en de verbondenheid ermee zo groot als 
in Frankrijk. Die band komt tot uitdrukking in het word 'terroir' dat tegelijk staat voor het land, zijn bijzondere 
kenmerken, de bodemgesteldheid, het klimaat en de bijzondere verhouding die mensen ertoe hebben. 

De mensheid heeft ook zijn verhouding tot de staat veranderd. De Fransen hebben een diep vertrouwen in de staat. 
De staat bestrijdt onrecht, bemiddelt, is een bron van maatschappelijke rechtvaardigheid, het onderwerp van 
plichten en de basis van de macht. Het woord 'deregulering' alleen al stuit de Fransen tegen de borst. 

Maar door technologie is de macht verplaatst van de staat naar stateloze individuen die leven in een cyberwereld 
zonder grenzen. Een e-mailadres is nu belangrijker en relevanter voor ons bestaan dan een daadwerkelijk adres. 
Er staat ons een communicatierevolutie te wachten die zijn gelijke niet heeft gekend sinds de uitvinding van de 
boekdrukkunst, maar het is geen Franse Revolutie. Hij zet namelijk vraagtekens bij fundamentele Franse waarden, 
het Franse gevoel van eigenwaarde en de Franse verbondenheid met de staat. 

Premier Valls stuurt aan op een aanvaring met de vakbonden over zijn hervormingen. Waar hij in werkelijkheid 
tegenover staat, is een fundamentele afwijzing van moderniteit. In zijn lezing vertelt Serres het verhaal van de 
heilige Dionysius, een christelijke martelaar die rond het jaar 250 werd onthoofd. Dionysius schijnt zijn hoofd te 
hebben opgepakt en er nog een aantal kilometers al prekend mee te hebben doorgelopen. Als kind maakte hij 
bezwaar tegen het verhaal dat zijn moeder hem vertelde. 

Hij vond dat Dionysius zijn hoofd nooit had kunnen vinden zonder ogen. Ze gaf hem een standje, omdat hij niet in 
wonderen wilde geloven. Vandaag heeft iedereen zijn hoofd op tafel liggen in de vorm van een computer, aldus 
Serres. 'Jullie zijn onthoofd!', zegt hij tegen zijn Franse gehoor. Zo voelen de Fransen zich vaak. Ik ben bang dat er 
weinig aan te doen is, afgezien van een wonder. 

© The New York Times 
Vertaling: Herman te Loo 
De Fransen wantrouwen moderniteit 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Economic Conditions (70%); Drug Policy (68%); Government Departments 
+ Authorities (68%); Heads Of State + Government (63%); Terrorism + Counterterrorism (62%); Economic Crisis 
(62%) 
 

Company:  BOEING CO (52%) 
 

Load-Date: July 10, 2014

 
End of Document





Zoveel asielzoekers als er inwoners zijn
de Volkskrant
12 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Binnenland
Length: 951 words
Byline: VAN ONZE VERSLAGGEEFSTER ANA VAN ES
Body


Reportage Vluchtelingengolf 
Het Groningse forensendorp Onnen merkt ook dat het aantal vluchtelingen sterk toeneemt. En dat vindt nu eens 
niemand er een probleem. Of bijna niemand. 
In Onnen, een welgesteld forensendorp op de rand van de Groninger Hondsrug, bepalen asielzoekers sinds kort 
het straatbeeld. Tussen de monumentale boerderijen lopen, staan en zitten overal groepjes vluchtelingen uit 
Eritrea. Nog even en de bevolking van vijfhonderd inwoners is verdubbeld door de komst van de asielzoekers. 

Dit lijkt een recept voor problemen. Je zou denken: de lokale bevolking protesteert vast tegen de komst van zo veel 
nieuwkomers, zoals ook gebeurde in andere dorpen - Budel, Overberg - waar zich ineens asielzoekers 
aandienden. Maar in Onnen is van verzet geen sprake. Sterker nog: hier worden Eritrese vluchtelingen met open 
armen ontvangen. 

Vraag het maar aan Hélène Molijn, beheerder van het dorpshuis. 'De inwoners bij mij aan de bar reageren allemaal 
positief.' Nou ja, misschien niet echt allemaal. Maar dan krijgen ze Molijn tegenover zich, met 35 jaar horeca-
ervaring. 'Als ze niet enthousiast zijn, praat ik er zelf zo positief over dat ze alsnog omgaan.' 

Vlak buiten Onnen, tegen de bosrand, ligt een vervallen recreatieterrein: 'Onnenstaete'. Tot voor kort woonde hier 
een handvol Oost-Europese gastarbeiders. Eind mei kregen de inwoners van het dorp onverwacht te horen dat 
het terrein gebruikt gaat worden voor de opvang van ongeveer tweehonderd asielzoekers uit Eritrea. Inspraak 
hadden ze niet: het besluit lag al vast. Aan het einde van de week reed de eerste touringcar met asielzoekers het 
terrein op. 

Nu rijden vrachtauto's af en aan naar Onnenstaete, met aan boord nieuwe stacaravans. Elke stacaravan betekent 
weer vier nieuwe asielzoekers. Het recreatieterrein biedt plaats aan 480 asielzoekers, ongeveer net zoveel 
inwoners als het dorp telt. 
Tentenkampen 
De vereiste handtekeningen zijn nog niet gezet, maar de kans dat Onnen inderdaad in inwoneraantal verdubbelt, 
lijkt sinds deze week groter dan ooit: VVD-staatssecretaris Fred Teeven (Veiligheid en Justitie) waarschuwde in 
actualiteitenprogramma Nieuwsuur voor een 'grote ophoping' van asielzoekers in de bestaande centra. Zelfs 
tentenkampen komen mogelijk in beeld. 

Dat alle beschikbare capaciteit, zoals Onnenstaete, maximaal zal worden benut, lijkt een gegeven. Je zou 
inderdaad verwachten dat zoiets problemen geeft in het dorp, erkende de verantwoordelijk wethouder, Michiel 
Verbeek (D66), bij de komst van de eerste asielzoekers. 'Als het park vol is, zijn hier net zoveel inwoners als in 
Onnen zelf. Dat is erg veel.' 

Maar in Onnen doen ze vooralsnog hun best om iedereen warm welkom te heten. Zondag is in het dorpshuis een 
kennismakingsbijeenkomst. 'Onder het genot van koffie en een plakje cake' kunnen de dorpsbewoners en de 
asielzoekers elkaar beter leren kennen, meldt de uitnodiging. 'Het zal deze mensen goed doen om te zien dat de 
bevolking positief tegenover hen staat.' 

In Onnen is dit geen wensdenken, vertelt Jan Koopman, die in de straat naast het dorpshuis woont. Ga maar na: 
het dorp met, als gezegd, vijfhonderd inwoners telde vroeger drie kerken. Daarvan is alleen de gereformeerd 
vrijgemaakte over. Maar de christelijke moraal is niet verdwenen uit de oude boerderijen. 'Mensen zijn hier 
grootgebracht met het idee: je behoort mededogen te hebben met anderen.' 

Zijn tuin kijkt uit op het eslandschap, dat glooit in de julizon. Fietsers die hier van de omgeving genieten, moeten 
soms even inhouden voor rondkuierende asielzoekers die per ongeluk het fietspad blokkeren. 

Toch zet in Onnen de integratie door. Gerard Ritsema, lid van de gereformeerd-vrijgemaakte kerk, heeft de 
afgelopen weken een aantal keer zijn huis opengesteld voor een Eritrese jongeman van een jaar of 20. Hij bleef 
eten, keek met het gezin Ritsema naar het WK. 'Hij vindt voetbal heel leuk en mijn dochters ook, dus zaten ze 
samen voor de televisie.' 

Ritsema vindt het 'heel normaal' om dit te doen. 'Waarom zou je als Nederlander die het goed heeft niet je huis en 
tuin openstellen voor iemand die net gevlucht is, zijn familie heeft moeten achterlaten?' 

In Onnen hebben veel inwoners inderdaad een positieve houding tegenover de asielzoekers, erkent de boer wiens 
land grenst aan Onnenstaete. 'Er hangt hier een sfeer van: je mag niet sceptisch tegenover asielzoekers staan.' 
Satudarah 
Dan roffelt de landbouwer op zijn klompen naar voren. Hij wil dit namelijk even kwijt: in Onnen vindt niet iederéén 
het prima dat er ineens honderden asielzoekers komen. 'Ik ben dus wél sceptisch. Waarom zijn ze hier 
bijvoorbeeld?' Hij gebaart over zijn land, richting het recreatiepark. Tot voor kort sprak de omstreden motorclub 
Satudarah hier weleens af. Dat waren pas prettige buren. 'Van Satudarah had je nooit last. Maar ze moesten weg 
toen de asielzoekers kwamen.' 

Is de positieve houding tegen de asielzoekers in Onnen niet toch vooral een wensdroom? Een 73-jarige man die al 
een kwart eeuw woont in een van de verlaten pastorieën die het dorp rijk is, wijst naar de straat. Daar komen ze 
langs, de nieuwkomers in zijn dorp. 'Dat gaat nou de hele dag door. Allemaal donkere mensen. Het is een beetje 
bedreigend.' 

Sommige nieuwkomers zijn in plastic overalls gesignaleerd. In Onnenstaete heerst schurft. De asielzoekers 
klampen dorpsbewoners aan voor geld 'voor zalf tegen de mijten'. 

Hélène Molijn, de beheerder van het dorpshuis, weet inmiddels dat het tijdstip van de ontmoetingsbijeenkomst 
tussen dorpsbewoners en asielzoekers bij nader inzien niet zo gelukkig is gekozen. 'Het is ramadan. Een groot 
deel van de asielzoekers zal dus wel helemaal niet komen.' 
Waarom zou je als Nederlander die het goed heeft niet je huis openstellen? 
 
Graphic

 
Eritrese jongeren groeten een vrouw van onder de Oranjeboom midden in Onnen.
Foto Harry Cock / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: July 11, 2014

 
End of Document





Lezen op locatie
de Volkskrant
12 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Halfberliner
Length: 1667 words
Byline: OLAF TEMPELMAN
Body


Essay: Kundera juist wel/niet in Praag lezen 
Is een grote roman de toegangspoort tot een vreemd land? Helpt een groot auteur je een ander cultuurgebied te 
doorgronden? Het idee is wijdverbreid - de praktijk is weerbarstig. 
Bijna iedereen gebruikt tandpasta, bijna iedereen leest Honderd jaar eenzaamheid, Het huis met de geesten of De 
ondraaglijke lichtheid van het bestaan. Voor deze bestsellers werd ooit de bijnaam 'tandpastaboeken' gemunt. Een 
van bovenstaande titels speelt zich tevens af op een 'tandpastalocatie'. U raadt: een plek die bijna iedereen 
bezoekt. 

Let in Praag maar eens op boeken die uit rugzakken steken. Aardige kans dat het gaat om exemplaren van The 
unbearable lightness of being of Die unerträgliche Leichtigkeit des Seins, meegenomen met dezelfde 
vanzelfsprekendheid als de tandenborstel en de deostick. Je begrijpt Praag pas echt met Milan Kundera en Milan 
Kundera met Praag - ja toch? 

Het idee dat je een reis vervolmaakt met een literaire ervaring die inzicht verschaft in je reisbestemming, werd bij 
ons op school gepropageerd door een lerares Nederlands die lamlendige pubers De ingewijden van Hella Haasse 
voorschreef voor op het Griekse strand. Het geloof in het idee is wijdverbreid. Je ziet het bijvoorbeeld op de 
luchthavens van Istanbul. Opvallend veel wachtenden houden daar Snow of Istanbul van Orhan Pamuk in de hand, 
vaak net aangeschaft in de Engelstalige vliegveldkiosk. Autochtone lezers heeft Pamuk weinig, allochtonen die 
graag 'iets meer' van Turkije willen begrijpen des te meer. 

Bent u een liefhebber van Portugal? Dikke kans dat u wel eens iets van José Saramago of José Rentes de 
Carvalho heeft gelezen, of dat een van de José's klaar ligt voor de komende vakantie. Immers: als ergens te 
ontdekken valt wat in Portugese dieptes verscholen ligt, dan bij hen. 

Het eerste boek dat ik 'op locatie' las, was een destijds al stokoude salamanderpocket van Oriënt-Express van A. 
den Doolaard, op interrail in de zuidelijke Balkan in 1988. Het was meteen een afknapper. Tussen de heroïsche 
messentrekkers van Den Doolaard en de geeuwende kauwgom-kauwende conducteurs in mijn trein zat geen 
enkele overlap. 

Mijn recentste poging met hulp van een schrijver een cultuurgebied te doorgronden, dateert van een jaar geleden. 
Ik deed toen een beroep op Jorge Amado alias 'de Braziliaanse Proust' of 'de Tolstoj van Bahia'. Het Bahia wat ik 
zag, werd bevolkt door armlastige families die de hele dag in deuropeningen bivakkeerden, alsmede door rokende 
agenten die wegversperringen ophieven zodra er papiergeld tevoorschijn kwam. Bij de Tolstoj van Bahia werd er 
geknokt, geschoten en geproefd van vruchten en rondingen naar de smaak van Robert Vuijsje. 'Hij had geaarzeld 
tussen Bernarda en Dalila, maar hij werd zeer geobsedeerd door het achterwerk van de negerin, een meesterstuk.' 

Dat het Bahia van Amado meer inzicht zou verschaffen in Amado dan Bahia, had ik - het Macedonië van Den 
Doolaard indachtig - natuurlijk kunnen weten. In Hoe Proust je leven kan veranderen fileert lightfilosoof Alain de 
Botton een historicus uit Illiers-Combray die zegt dat Op zoek naar de verloren tijd zich pas echt laat begrijpen in, 
nou ja, Illiers-Combray. Flauwekul: 'de schoonheid die Proust ervan onthulde' komt geheel op het conto van het oog 
van de schrijver. 

Toch willen veel Proust-adepten dit doodgewone Franse provinciestadje niet missen. De Botton, geeft hij toe, liep 
zelf ook in de val. Want om een val gaat het hier. Immers: grote schrijvers hadden overal vandaan kunnen komen. 
Plaatsen staan in dienst van hun schrijverschap, niet andersom. 

Je zou je er bijna bij neerleggen als er geen grote schrijvers hadden bestaan die níét overal vandaan hadden 
kunnen komen - het soort schrijvers dat in de krochten van een cultuurgebied doordringt. 

Neem nou Fjodor Michajlovitsj Dostojevski. Ik had twee pockets van Schuld en boete (zoals Misdaad en straf werd 
vertaald in mijn vaders tijd) in de rugzak toen ik Sint-Petersburg direct na het uiteenvallen van de Sovjet-Unie 
aandeed. Dostojevski City was toen net Leningrad-af. En ziedaar: het ijlende universum van Dostojevski ging 
naadloos over in dat van de post-Sovjet-stad. Het begon al met het portret van de bleke alcoholische schrijver met 
de lange baard op de achterflap. Dat portret was toen al 125 jaar oud, maar zulke mannen liepen in Leningrad - 
pardon: Sint-Petersburg! - nog steeds rond. In fraaie maar niet al te frisse oude straten hoorde ik mannen en 
vrouwen door de open ramen ruziën zoals Raskolnikov dat doet met zijn hospita, inclusief gesmijt met meubilair. In 
deze stad werd nog steeds volop gedronken en gegokt. Gelukkig zaten de koepelkerken er ook weer vol. Tussen 
alle behoofddoekte jonge meisjes die met hun lippen het bladgoud van iconen bevochtigden, zaten genoeg Sonja's 
om vele Raskolnikovs weer op het rechte pad te brengen. 

Dostojevski: de ziel van Sint-Petersburg, niet van Rio de Janeiro. Tsjechov: de melancholie van Jalta, niet van 
Schiedam. Zijn beroemdste verhaal, De dame met het hondje, speelt op de mooiste plek van de onlangs nog van 
eigenaar veranderde Krim, en had volgens mij nergens anders kunnen spelen. De pier waar de dame met het 
hondje haar lorgnet verliest, is er nog steeds. Jalta bezit ook nog wat van de sfeer van het verhaal, met terrassen 
waar mensen de hele dag maar blijven zitten. 

Dankzij Kroniek van de stenen stad van Ismail Kadare heb ik - maak ik mezelf wijs - echt meer van Albanië 
begrepen. Wie deze zomer vakantie gaat vieren aan de oostkust van de Adriatische Zee, moet het zeker 
meenemen. Iets van de drukkende magie hangt er nog steeds, maar Kadare vermag ook donkere intensiteit aan 
een Albanese strandvakantie toe te voegen. Zijn beste boeken schreef hij toen het stalinistische zwaard van 
dictator Enver Hoxha nog boven zijn hoofd hing. In het Albanië van Hoxha en Kadare had je nog geen 
espressobars en ontbijttelevisie. Herkenbaar is het Albanië van Kadare nog steeds, alsof je leest over branden 
waarvan je de smeulende restanten nog in het landschap ziet. 

Overeenkomsten tussen het Praag van Milan Kundera en het reëel bestaande Praag laten zich stukken lastiger 
ontwaren. Met goede wil kun je zeggen dat Praag en De ondraaglijke lichtheid van het bestaan tegenwoordig 
complementair zijn. Wat je in de stad ziet - een paar duizend smartphones die tegelijk de lucht in gaan om hetzelfde 
filmpje te schieten van de Astronomische Klok op het Oude Stadsplein - vind je niet in het boek. Wat je in het boek 
vindt - communisme en melancholie - zie je niet meer in de stad. Kundera's Praag was de facto al een herinnering 
toen hij het, ruim een decennium na de Russische invasie, opriep aan de schrijftafel in Frankrijk. 

In een van zijn latere romans, Onwetendheid, heeft de in Praag opgegroeide maar naar Parijs uitgeweken Irena 
een Zweedse vriend, Gustaf, die 'erg graag' mee naar 'haar' Praag wil: 

'Ik vind het fantastisch dat ik jouw stad kan leren kennen', zei hij. 

In plaatst van blij te zijn voelde ze een vage bedreiging. 'Mijn stad? Praag is mijn stad niet meer.' ' 

Later in Onwetendheid hult Gustaf zich tot schrik van Irena in 'haar' stad in een T-shirt met de tekst Franz Kafka 
was here. T-shirts met de slogan Milan Kundera was here zijn er nog niet, maar gelieve de souvenirwinkels in 
Praag in de gaten te houden. 

Het is niet toevallig Gustaf, 'een sympathieke zeer kosmopolitische Zweed' (cursivering door Kundera), die in 
Onwetendheid andermans literaire stad gaat bekijken. Het zijn meestal bevoorrechte westerlingen die op vakantie 
steden en schrijvers uitproberen als lokale gerechten. Zo worden behalve de smaakpapillen ook de hersencellen 
bediend. Een verblijf van een paar dagen op een vreemde plek is meestal te kort om zelf originele inzichten op te 
doen; dankzij een boek kan een reis toch diepgang krijgen. 

Bij een langer verblijf wordt dat anders. Het beeld van een schrijver kan dan in de weg gaan zitten of een 
ongemakkelijke intensiteit bewerkstelligen. Orhan Pamuk verstaat als weinig anderen de kunst van het leggen van 
vingers op zere plekken van het moderne Turkije. Lees hem dus bij voorkeur als je niet of niet te lang in Turkije 
bent. Dat is tenminste mijn ervaring. Ik heb twee keer langer in Turkije verbleven en twee keer een pijnlijk 
confronterende roman van Pamuk 's avonds weggelegd om die pas op een andere plek weer ter hand te nemen. 
Over het waarom van de scheve verhouding tussen autochtone en allochtone lezers bij deze Nobelprijswinnaar, 
durf ik wel te speculeren. 

Vanaf het tweede jaar van mijn Roemeense correspondentschap las ik liever geen contemporaine Roemeense 
auteurs meer. Een bepaald soort sfeer, een bepaald soort problemen, een bepaald soort personages - het kan 
claustrofobisch worden. Sinds ik uit Roemenië weg ben, gaat het weer beter. 

Flink wat mensen zijn minder bevoorrecht. Wie niet in fysieke zin uit een land weg kan, kan dat alleen op papier. 
Voor mensen die op een locatie opgesloten zitten, is het lezen over andere plekken vaak weinig minder dan een 
levensbehoefte. In de dictaturen met dichte grenzen van de 20ste eeuw was de vraag naar boeken die in een 
anders soort wereld speelden enorm, vooral als die boeken ook nog ideeën uit een ander soort wereld bevatten. 
Een typisch werk dat dit mechanisme inzichtelijk maakt is Lolita lezen in Teheran van de Iraanse Azar Nafisi, over 
de clandestiene literatuurlessen die zij thuis organiseert na haar verwijdering van de universiteit van Teheran in de 
jaren tachtig van de vorige eeuw. Lolita, The Great Gatsby en Pride and Prejudice: in de context van de islamitische 
staat krijgt de thematiek vele extra betekenissen. 

Een auteur die op de ene plek mee mag op vakantie, is ergens anders subversief bezit. De bestseller die het meest 
wordt meegenomen naar Praag, was 25 jaar geleden in de stad waar die speelt nog verboden. Dostojevski en 
Nabokov worden overal ter wereld gelezen. Maar het maakt veel uit wáár ze worden gelezen. 
Kundera's Praag was al een herinnering toen hij het opriep in de 'Ondraaglijke lichtheid van het bestaan' 
 
Graphic

 
Foto Antonia Hrastar
Foto Antonia Hrastar
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Writers (89%) 
 

Industry: Bookstores (64%) 
 

Load-Date: July 11, 2014

 
End of Document





De inspecteur houdt gelukkig voet bij stuk
de Volkskrant
12 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Binnenland; Blz. 12
Length: 754 words
Byline: ALEID TRUIJENS
Body


IJs & weder 
De zomervakantie is voor de meeste scholen begonnen en Annette Roeters, inspecteur-generaal van de 
Onderwijsinspectie, bijt nog één keer van zich af. Toetsen, zegt ze in een interview in Trouw, is nodig om de 
kwaliteit van het onderwijs te bewaken. Ze wil beslist niet minder toetsen. Het is vloeken in de kerk, maar ze doet 
het dapper. 

Het instituut waarvan Roeters de baas is, krijgt altijd kritiek, maar het afgelopen schooljaar was het een spervuur. 
De inspectie met haar 'afvinklijstjes' zou alleen maar kijken naar meetbare zaken als Citoscores, formaliteiten als 
leerplannen, naar de 'papieren werkelijkheid' en niet naar de echte. Bovendien gebruikt de inspectie de 
toetsinformatie 'oneigenlijk' om scholen mee te beoordelen. Zo krijg je een misselijke 'afrekencultuur' in het 
onderwijs, waar niemand iets mee opschiet. 

Vinden veel leraren. Maar je hoort het ook op verjaardagsfeestjes uit de mond van ouders. Die vreselijke inspectie, 
die enge rankings van de beste en slechtste scholen, de wrede valbijl van de Cito. Zo is er helemaal geen oog voor 
de échte kwaliteiten van een school, voor de sfeer, de sociale omgang, de aandacht voor creativiteit. Schande! 

Maar Roeters trekt zich gelukkig weinig aan van dat gejammer. Het is toch mooi, zegt ze, dat we de scores van 
kinderen kunnen hergebruiken om scholen met elkaar te vergelijken? Anders was daarvoor nog een tijdrovend 
onderzoek nodig. 'De Citoscores zeggen vrij aardig iets over wat er op die scholen gebeurt. Als die scores naar 
beneden gaan, is dat voor ons een signaal om de school te bezoeken.' 

Tegen die nuchtere constatering is weinig in te brengen. Wat willen die ouders die zo fel tegen toetsen zijn dán? 
Dat leerkrachten vrij zijn om op eigen houtje toekomstbepalende oordelen te vellen over onze kinderen? Ook als ze 
een kind niet mogen of weinig in hem zien? Dat zou ruim baan geven aan vooroordelen van leerkrachten én 
drammerig gedrag van ouders. En hoe moeten we volgens die critici de scholen beoordelen? Welk middel hebben 
we om beroerde scholen eruit te pikken? Je kind zal maar op zo'n school zitten. 

Om te zien hoe het eraan toeging voordat er toetsen waren, hoeven we alleen maar terug naar de jaren vijftig en 
zestig van de vorige eeuw. Toen bepaalden het beroep en het inkomen van je vader en de buurt waar je woonde of 
je naar de ambachtsschool, mulo of gymnasium ging. Vanaf de jaren zeventig werden de 'arbeiderskinderen' 
langzaamaan ingeruild voor 'allochtonen', maar de vooroordelen bleven dezelfde. Objectief toetsen is voor die 
kinderen een zegen. Dat scholen zélf een Potemkin-werkelijkheid op school creëren voor het bezoek van de 
inspectie, en dat ze als dollen gaan trainen op toetsen, is niet de inspectie maar de scholen zelf te verwijten. 

Cito-uitkomsten verschaffen onderzoekers machtig mooi materiaal. RTL publiceert rapportcijfers voor alle 
Nederlandse basisscholen, op basis van Cito-eindtoetsscores, rekening houdend met de sociale achtergrond van 
kinderen. Op de RTL-site kunnen we lezen dat Limburgse scholen het hoogste scoren en die in Flevoland het 
slechtst. 'Algemeen bijzondere' scholen, zoals Montessori en Dalton, zijn gemiddeld de beste, gevolgd door 
reformatorische scholen; ook islamitische scholen scoren goed. Dat betekent dat bepaalde scholen dingen beter 
aanpakken dan andere. Hoe precies? 

Je kunt ook een school intoetsen op de RTL-site. Sommige krijgen een dikke acht, veel scholen een zesje en een 
enkele school een vier. Die vier zegt niet alles, maar wel veel. Genoeg om je kind er niet naartoe te brengen. 
Jammer voor de mensen die er werken, maar een kind heeft maar één kans op basisonderwijs. 

Cito-cijfers onthullen ook dingen die we liever niet horen. Uit diezelfde RTL-lijsten blijkt dat scholen waar de 
leerkrachten ouder zijn en scholen waar meer mannen werken, het relatief beter doen. Scholen met veel parttimers 
doen het slechter. Wat zeggen die cijfers? Dat de pabo vroeger beter was? Dat kinderen beter af zijn met 
fulltimers? Dat mannen meer gericht zijn op rekenen en taal? Interessant. 

Onderzoekers van de Radboud Universiteit ontdekten na analyse van de scores van vierduizend kleuters dat taal- 
en rekenprogramma's voor kinderen met achterstanden niet helpen. Goedbedoeld, maar ineffectief. Ook dat is 
goed om te weten. Meten en turven, het klinkt kil en bureaucratisch. Toch liegen cijfers minder vaak dan mensen. 

Aleid Truijens is schrijfster, literatuurrecensente en biografe. Reageren? opinie@volkskrant.nl 
Wat willen die ouders die zo fel tegen toetsen zijn dán? 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Teaching + Teachers (94%); Primary + Secondary Education (89%); Education Systems + Institutions 
(82%); Parents (67%) 
 

Industry: Educational Services (90%) 
 

Load-Date: July 11, 2014

 
End of Document





Diepe haat verenigt de Palestijnen
de Volkskrant
12 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 646 words
Byline: THEO KOELÉ
Body


Analyse Israël, de grote vijand 
Het wij-gevoel onder de inwoners van Gaza wordt door elk Israëlisch bombardement versterkt. Elke dode is een 
martelaar, of het nu een Hamasleider of een kind is. 
Een groep jongeren in Gaza verdringt zich om een foto op internet. Daarop is te zien hoe enkele koeien in de 
Israëlische stad Ashdod het loodje hebben gelegd. Door toedoen van raketten van de radicale Hamasbeweging, 
die in Gaza aan de macht is. 

Sommigen moeten erom lachen, maar iemand zegt verontwaardigd: 'Wíj doden beesten, zíj (de Israëliërs, red.) 
vermoorden mensen.' 

Met elk Israëlisch bombardement groeit het wij-gevoel onder de inwoners van Gaza. Op internet en via Arabische 
tv-zenders turven ze het aantal slachtoffers: 'Weer drie martelaren.' Iedere dode, of het nu een leider van Hamas is 
of een peuter, verdient die erenaam. 

Gaza-stad hangt vol portretten van martelaren uit de vorige oorlogen die Hamas en Israël voerden, in 2008/2009 en 
2012. Daarnaast prijken foto's en schilderingen van zwaarbewapende Hamasstrijders, die het moreel onder de 
bevolking moeten opvijzelen. Op een enkele muurschildering is de beeltenis te zien van wijlen Yasser Arafat. Zijn 
Fatahbeweging moest in de Gazastrook na een interne Palestijnse strijd wijken voor Hamas. 

Wie je ook spreekt in Gaza, over de Hamasstrijders - die zich onzichtbaar houden - geen kwaad woord. Niemand 
voelt zich naar eigen zeggen misbruikt 'als menselijk schild', een misdaad waarvan de Israëlische regering Hamas 
beschuldigt. Ook zien Gazanen zich niet als 'gijzelaars van Hamas', zoals een Israëlische topmilitair hen vrijdag 
noemde. 

Vanuit Gaza-stad zijn niet alleen rookpluimen te zien boven vernielde 'doelen' (vaak woningen) na het zoveelste 
Israëlische bombardement, maar ook slierten die de reeks raketten van Hamas en de strijdgroep Islamitische Jihad 
in de lucht achterlaten als ze op Israël worden afgevuurd. Dat gebeurt vaak vanuit dichtbevolkte gebieden, zo 
beklemtonen Israëlische woordvoerders. Waarmee ze willen zeggen dat Hamas de eigen bevolking moedwillig 
blootstelt aan represailles. Een inwoner van Gaza reageerde deze week schouderophalend: 'Zijn er hier soms 
dunbevolkte gebieden? Nee toch? We wonen op een kluitje.' 
Grondoffensief 
Veel raketten worden afgevuurd vanuit ondergrondse installaties, waarvan burgers zeggen de locatie niet te 
kennen. Niet zonder trots (en wellicht ook zonder veel kennis van zaken) voorspellen ze dat Israëlische militairen 
nog voor verrassingen zullen komen te staan, als ze in Gaza een grondoffensief beginnen. 

Weliswaar is de angst voor de komst van tanks groot, het overheersende gevoel is dat Israël dan zal moeten 
boeten voor zijn hoogmoed. Niet zonder trots ook stellen Gazanen vast dat Hamas terugslaat, zoals in de nacht van 
donderdag op vrijdag. Vanaf Israëlische schepen werd de haven bestookt, waarop een hevige militaire reactie 
volgde die inwoners uit hun toch al onrustige slaap haalde. Waartoe de militaire confrontatie leidde, valt vrijdag niet 
te achterhalen; de haven is verboden gebied. 

Het gaat ongetwijfeld te ver om te stellen dat de Gazanen 'als één man' achter Hamas staan. Sinds de 
machtsgreep van 2007 heeft de beweging maatregelen getroffen die velen niet aanstaan, zoals een verbod op 
alcohol en het invoeren van allerlei beperkingen voor vrouwen. Zo mag een vrouwelijke advocaat zonder hoofddoek 
niet op een rechtszitting verschijnen. 

Palestijnen in Oost-Jeruzalem en op de Westelijke Jordaanoever gruwen van het idee dat ook daar een 
'islamitische emiraat' wordt gevestigd zoals in Gaza, zegt een Palestijnse mensenrechtenactivist. Maar wat de 
Palestijnen verenigt, is een intense afkeer of zelfs diepe haat jegens Israël. Dat is immers 'de bezettingsmacht', de 
gezamenlijke vijand. De repressie van Hamas valt dan in het niet bij de agressie van Israël. 
Het gaat te ver om te stellen dat de Gazanen als een man achter Hamas staan 
 
Graphic

 
Het vluchtelingenkamp Refah in Gaza donderdagochtend. Een Israëlische raket heeft de woning van de familie 
Ghannam vernield. Er vielen vijf doden.
Foto Khalil Hamra / AP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%) 
 

Load-Date: July 11, 2014

 
End of Document





Vissers versus Grunberg
de Volkskrant
12 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sport; Blz. 4
Length: 339 words
Body


Gedurende het WK schrijven sportverslaggever Willem Vissers en columnist Arnon Grunberg elkaar elke dag. 
Dag Willem, ach, zoals jij geen Nederlandse wortelpruik draagt, zo draag ik de Duitse variant van die wortelpruik 
niet. Maar na twee verloren wereldoorlogen gun ik de Duitsers wel iets. 

Verleden weekend vertelde een Duitser in Frankfurt mij dat in de grote Duitse steden al te opzichtig 
voetbalnationalisme eigenlijk niet hoort. In een stad als Berlijn zouden vooral de migranten fanatiek voor Duitsland 
zijn. In die lijn past het bericht van de RVD dat Máxima voor Nederland is, omdát ze Nederlandse is. Migranten 
moeten hun patriottisme bewijzen. 

Overigens heb ik net als jij een zwak voor Messi, al was het maar omdat hij een lief gezicht heeft. Als ik op mannen 
viel zou ik verliefd kunnen worden op Messi. Komt hij uit Rosario? Daar was ik in december 2006. Een slaperige 
provinciestad ten oosten van Buenos Aires. Een plek waar je wel gedwongen wordt te denken: hoe kom ik hier 
weg? 

Hartelijks, 

Arnon 

Hallo Arnon, hoewel jij feestjes graag van kanttekeningen voorziet, moet het je deugd doen dat Duitsland in de 
finale van het WK staat. Duitsland was je favoriete ploeg, schreef je een tijdje geleden, enigszins tot mijn 
verrassing. 

Qua voetbal heb je sowieso een punt. Duitsland is tegenwoordig een aaibare ploeg met fijnzinnig voetbal, geleid 
door een bondscoach die alom sympathie wekt. Duitsland verdient de titel. 

Zelfs Nederland valt voor de Duitsers, hetgeen toch een vrij rigoureuze ommezwaai is tegen opzichte van 'vroeger'. 
Die steun heeft natuurlijk ook te maken met 'onze' nederlaag tegen Argentinië, die moeilijk te verkroppen is voor 
menigeen. 

Mij maakt het niet uit wie wint. Ik gun de Duitsers de titel van harte. Maar hoe onrealistisch dat scenario ook is, als 
liefhebber van Messi zou ik het nog mooier vinden als dat pingelmannetje uit Rosario één keer de vorm toont van 
een jaar of twee geleden; dat hij één keer alle Duitsers voorbijloopt en de bal beheerst in het netje legt. WK voorbij. 

Groet, 

Willem 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Soccer (94%); Tournaments (88%); Sports + Recreation Events (67%) 
 

Load-Date: July 11, 2014

 
End of Document





Wollige belagers
de Volkskrant
12 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: RTV; Blz. 10
Length: 573 words
Byline: KEVIN TOMA
Body


Schapen in plaats van zombies; het moest er een keer van komen. In de Nieuw-Zeelandse horrorkomedie Black 
Sheep laat een stuntelige dierenactivist een genetisch gemanipuleerd, bloeddorstig lam uit een laboratorium 
ontsnappen en dan weet je wel hoe het verder gaat. Binnen de kortste keren hebben de schapen in de omgeving 
meer trek in mensenvlees dan gras en is elke grazende kudde verdacht. Wie gebeten is maar de aanval overleeft, 
verandert zelf in een schaapmonster. Onmogelijk serieus te nemen natuurlijk, maar dat is juist de lol: al laat je een 
schaap grommen en verwilderd kijken en smeer je wat viezigheid op zijn bek: eng wordt het beest nooit. 

Dat geeft elk gruwelmoment in Black Sheep vanzelf iets heerlijk absurds. Een van de hoogtepunten is de scène 
waarin de met een schapenfobie belaste held aan zijn belagers ontsnapt door met een lapje wollen stoelbekleding 
over zijn rug weg te kruipen - tot een ram hem voor een tochtige ooi aanziet. Ook leuk: de scène waarin een 
slachtoffer zijn eigen afgebeten been naar zijn wollige belager smijt. Je moet ervan houden, maar in de juiste 
melige bui valt er zeer veel plezier te beleven aan dit onwaarschijnlijk gore feest. 

Black Sheep (Jonathan King, 2006) 

BBC2, 01.45-03.05 uur. 
Children of Men 
(Alfonso Cuarón, 2006) In het Londen van 2027 is alles in beweging. Vanaf de eerste minuut drukt duizendpoot 
Alfonso Cuarón (Harry Potter 3, Gravity) je midden in zijn smerige toekomst. Hierin ontsnapt Clive Owen 
ternauwernood aan een bomaanslag: op de soundtrack kraakt en piept zijn trommelvlies secondenlang na. Zijn 
daaropvolgende overlevingstocht door de grootstedelijke jungle - immigratie is als politiek item volledig ontspoord - 
ontaardt in een thrillerplot waarin het voortbestaan van de planeet wordt bedreigd. Het verhaal over vrouwen die 
geen kinderen meer kunnen krijgen, sneeuwt daarbij heerlijk onder bij Cuaróns onvervalste guerrilla-filmerij. De 
Mexicaan brengt een aantal hoogstaande actiescènes als verbluffend beklemmende oorlogstaferelen in beeld; 
Children of Men laat zich tijdens deze scènes eenvoudig vergelijken met de openingsscène uit Saving Private Ryan 
- maar de actuele context maakt de beleving dubbel zo intens. 

RTL5, 22.15-00.20 uur. 
Black Venus 
(Abdellatif Kechiche, 2010) Ze zou in Europa geld kunnen verdienen in 'de entertainmentindustrie'. Waar eindigt 
vrije wil, en waar begint slavernij? Dat is een van de vragen die schrijver en regisseur Abdellatif Kechiche (La vie 
d'Adèle) stelt in Black Venus, de film die is gebaseerd op het leven van Saartje Baartman. In de hoop op roem 
stapte Baartman met haar blanke baas op de boot van Zuid-Afrika naar Engeland. Beroemd werd ze zeker, al was 
het niet hoe zij het zich had voorgesteld: als de hottentotvrouw die in de 19de eeuw als curiositeit werd 
tentoongesteld en later eindigde als wetenschappelijk object. 

Ongemak is de kracht van Black Venus en Kechiche toont de ingewikkelde problematiek rond kolonialisme, 
racisme en voyeurisme niet alleen, maar maakt die ook invoelbaar. Door de close-ups van al die blanke, boertige 
gezichten en de beweeglijke camera sta je tussen de handen die gretig Saartjes billen betasten, tussen de chique 
bezoekers van het seksfeestje waar ze wordt aangerand. Wegkijken wil je - maar toch moet je het zien. Baartman 
wordt meesterlijk neergezet door nieuwkomer Yahima Torrès, Olivier Gourmet is ook heel goed als haar 
opportunistische baas. 

Nederland 3, 23.40-02.20 uur. 
 
Graphic

 
Monsterschaap in Black Sheep.
Kevin Toma
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (93%); Communities + Neighborhoods (86%); Celebrities (73%); Botany (70%); Sex 
+ Gender Issues (67%); Sex Offenses (67%); Sexual Harassment (67%); New Products (63%); Slavery (63%) 
 

Industry: Entertainment + Arts (86%); Movie Industry (71%); Television Industry (70%) 
 

Load-Date: July 11, 2014

 
End of Document





28 families met 'potentie om te integreren'
de Volkskrant
14 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 315 words
Byline: VAN ONZE VERSLAGGEEFSTER NINA SCHUYFFEL
Body


De 250 Syrische vluchtelingen die vanaf vandaag naar Nederland komen, bestaan uit 28 families. Het merendeel 
is soennitisch. Volgens de VN-vluchtelingenorganisatie UNHCR gaat het om 'kwetsbare mensen' die 'extra risico 
lopen'. 

Onder de vluchtelingen zijn slachtoffers van marteling, alleenstaande vrouwen, homoseksuelen en mensen met 
medische aandoeningen die waar ze nu zijn niet behandeld kunnen worden. 

Een van de gelukkigen is de 42-jarige Mohammed, meldt De Persdienst. Hij gaat samen met zijn vrouw en vier 
kinderen in Oosterhout wonen. Mohammed was directeur van een school in een dorp bij de Syrische stad Dara en 
werd in 2011 opgepakt. Het was het begin van de revolutie tegen het bewind van president Assad. In de 
gevangenis is Mohammed maandenlang gemarteld met elektroshocks. In Nederland hoopt hij een nieuw vak te 
leren. Zijn oudste zoon droomt van een carrière als voetballer. 

Aan de vestiging van de 250 Syrische vluchtelingen ging een strenge selectieprocedure vooraf. De UNHCR legde 
aan Nederland 500 personen voor, die daarna een gesprek hadden met het Centraal Orgaan Opvang 
Asielzoekers (COA) en de Immigratie- en Naturalisatiedienst (IND). De vluchtelingen werden ondervraagd over 
hun opleiding en arbeidsverleden. Ook volgden ze alvast een inburgeringscursus. 

Volgens de IND komen niet alleen hoog opgeleide vluchtelingen, maar ook analfabeten in aanmerking. 'Het gaat 
erom of iemand de potentie heeft om te integreren in Nederland.' 

Van de 250 geselecteerde Syrische vluchtelingen komen er 100 uit Jordanië en 150 uit Libanon. De eerste groep, 
die vandaag op Schiphol landt, verblijft de komende twee dagen in een hotel. De vluchtelingen hoeven geen 
asielprocedure te doorlopen. Na het ontvangen van hun verblijfsvergunning worden ze overgeplaatst naar een 
Nederlandse gemeente, waar ze een huis krijgen toegewezen. Ze komen vooral in Brabant en Gelderland te 
wonen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: July 13, 2014

 
End of Document





Teeven: meer Syriërs onmogelijk
de Volkskrant
14 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 541 words
Byline: VAN ONZE VERSLAGGEEFSTERS MAARTJE BAKKER, NATALIE RIGHTON
Body


Duitsland vangt tienduizend Syriërs op, Noorwegen duizend, en Nederland 250. Zijn daarmee de verhoudingen 
zoek? Staatssecretaris Teeven vindt van niet, de oppositie denkt er anders over. 
De eerste lichting Syrische vluchtelingen die door Nederland is uitgenodigd komt vandaag aan in Amsterdam. Tot 
afschuw van de oppositie komt slechts een selecte groep van 250 Syriërs in aanmerking. Staatssecretaris Fred 
Teeven (Immigratie) weigert vooralsnog om meer Syrische ontheemden een vrije doorgang naar Nederland te 
geven. 

Het aantal Syrische vluchtelingen zal de komende weken boven de drie miljoen stijgen, maakten de Verenigde 
Naties vrijdag bekend. Europese landen moeten volgens de organisatie 'veel meer Syriërs opnemen'. 

Voor de oppositie is het onbegrijpelijk dat minister Teeven niet gastvrijer is voor de Syriërs. SP, GroenLinks en 
ChristenUnie dringen er al het hele jaar op aan dat Nederland meer Syrische ontheemden uitnodigt. Zij willen dat 
moeders met kinderen, gehandicapten en zieken voor hun reis niet afhankelijk zijn van een mensensmokkelaar. 

ChristenUnie-Kamerlid Joël Voordewind vindt bovendien dat het te lang duurt voordat de vluchtelingen naar 
Nederland worden gehaald. 'Er zitten 150 vluchtelingen te wachten in Libanon, omdat er nog geen onderdak voor 
hen is in Nederland', zegt Voordewind, die afgelopen week een bezoek bracht aan de buurlanden van Syrië. 'Alleen 
de honderd mensen uit Jordanië kunnen voorlopig in Nederland terecht. Er is veel te laat begonnen met het 
selecteren van huizen voor deze mensen.' Voordewind roept Teeven op sneller te werken. 

Maar Teeven lijkt niet zo veel haast te hebben. Hij houdt vol dat iedere Syriër, ook de zieke, beter af is in een van 
de buurlanden. 'De oplossing ligt in de regio, niet hier', zei hij vrijdag. Nederland heeft 76,5 miljoen euro gegeven 
voor hulp aan Syrische ontheemden in hun eigen regio. Ook benadrukt Teeven dat het overgrote deel van de 
Syrische aanvragen voor een verblijfsvergunning wordt ingewilligd. 'We zitten aan de grenzen van onze 
mogelijkheden.' 

Volgens Voordewind is de situatie in Libanon en Jordanië veel nijpender. 'Elke dag stromen er nog vluchtelingen 
de grens over, vanuit Syrië, maar nu ook vanuit Irak', zegt hij. 'De opvang in de regio veroorzaakt spanning. Alleen 
al in Libanon zitten anderhalf miljoen vluchtelingen, op een bevolking van vier miljoen. Het is zo druk. De 
appartementen en hotels zitten vol, en de kampen ook.' 

De vluchtelingenorganisatie van de Verenigde Naties, de UNHCR, heeft Nederland begin dit jaar ook al 
opgeroepen om meer Syrische vluchtelingen op te nemen. 

'Uitbreiden van het aantal beschikbare plaatsen is wel het minste dat in deze inktzwarte situatie kan worden 
gedaan', schreef de UNHCR samen met enkele andere hulporganisaties aan PvdA-minister Timmermans 
(Buitenlandse Zaken). 'De huidige terughoudendheid vinden wij gezien de schaal van de Syrische crisis niet op zijn 
plaats.' 

Duitsland, de Verenigde Staten en de Scandinavische landen zijn ruimhartiger dan Nederland. Zo heeft Duitsland 
10 duizend Syriërs een tijdelijke verblijfsvergunning aangeboden, en mogen er 1.000 in Noorwegen en 1.200 in 
Zweden komen wonen. Andere Europese landen huisvesten ongeveer even veel of minder vluchtelingen dan 
Nederland. 
 
Graphic

 
Drie kinderen van een vluchtelingengezin uit Syrië in Amman, Jordanië. Het meisje (midden) heeft leukemie, de 
vader (op de achtergrond) heeft een leverziekte.
Foto Bart Koetsier
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Disaster + Emergency Relief (64%) 
 

Load-Date: July 13, 2014

 
End of Document





Kerry weet crisis in Afghanistan af te wenden, stemmen herteld
de Volkskrant
14 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 414 words
Byline: REUTERS, AP, NYT
Body


Na intensieve onderhandelingen onder leiding van de Amerikaanse minister John Kerry zijn de Afghaanse 
presidentskandidaten akkoord gegaan met hertelling van de stemmen van de verkiezingen. Het akkoord biedt een 
uitweg uit de gevaarlijke impasse die was ontstaan door de machtsstrijd tussen de twee politici, die beiden de 
overwinning opeisten. 
Abdullah Abdullah en Ashraf Ghani beloofden de uitkomst van de hertelling te accepteren. De winnaar gaat leiding 
geven aan een regering van nationale eenheid. 'Elke stem zal worden gecontroleerd', zei Kerry (Buitenlandse 
Zaken) zaterdagavond op een persconferentie waarbij beide kandidaten aanwezig waren. 

De doorbraak kwam op de tweede dag van een bezoek dat Kerry in alle haast had geregeld om te voorkomen dat 
de eerste democratische machtsoverdracht in Afghanistan zou mislukken. Abdullah en Ghani verkondigden beiden 
dat er fraude was gepleegd en eisten tegelijkertijd de zege op. 

Volgens de voorlopige uitslagen van de tweede verkiezingsronde was Ghani de grote winnaar. Abdullah legde zich 
daar niet bij neer en sprak van een 'coup'. De spanningen liepen vorige week hoog op toen Abdullah dreigde een 
eigen regering te vormen. Daarmee vergrootte hij het gevaar dat Afghanistan na het vertrek van de Amerikaanse 
troepen langs etnische scheidslijnen uiteenvalt. 

De hertelling zal naar verwachting verscheidene weken duren. Stembussen zullen vanuit de provincie met 
helikopters naar de hoofdstad worden gevlogen. Het controleren van de stembiljetten gebeurt in bijzijn van 
vertegenwoordigers van beide kandidaten en internationale waarnemers. 

De beëdiging van het nieuwe staatshoofd, gepland op 2 augustus, wordt uitgesteld. De vertrekkende president 
Karzai, die zich positief uitliet over de hertelling, zal langer aanblijven. 

Op de persconferentie complimenteerden de kandidaten elkaar voor hun bereidheid een compromis te sluiten. Ze 
omhelsden elkaar. Dit vertoon van saamhorigheid was een opluchting voor veel Afghanen en voor de regering in 
Washington, die na het vertrek van de Amerikaansen militairen een stabiel land wil achterlaten. 

Abdullah is vergroeid met het bewind van Karzai. Ghani, een econoom die heeft gewerkt bij de Wereldbank en op 
Amerikaanse universiteiten, is niet belast door het verleden. Abdullah is van gemengde afkomst - half Pathaan en 
half Tadzjiek. Hij krijgt vooral steun van Tadzjieken in het noorden. Ghani is Pathaan. Zijn achterban bestaat 
voornamelijk uit Pathanen in het oosten van zuiden van het land. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%) 
 

Load-Date: July 13, 2014

 
End of Document





Popcultuur
de Volkskrant
14 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Uitgelicht
Length: 343 words
Byline: JAN TROMP
Body


Bij de winkel van poppenmerk American Girl staan dochters en ouders in de rij voor een pop die er precies zo 
uitziet als het meisje. Fotografe Ilona Szwarc legde de duo's vast. 
Het meisje en haar pop. Dezelfde kleding, het haar op dezelfde wijze gekapt en vooral dezelfde wezenloze blik. 

De pop is een American Girl, zij bevindt zich in het hogere prijssegment van het Amerikaanse poppengebeuren, ze 
heet Mary-Grace, Kit, Ruthie of Isabelle. Het maakt niet zo veel uit hoe ze heet, waar het om gaat, is dat ze een 
American girl is, het verhaal vertelt van traditionele Amerikaanse waarden: vriendschap, verbondenheid en 
toewijding. 

Er zijn poppenwarenhuizen van American Girl in zestien grote Amerikaanse steden, niet zelden staan ouders en 
dochters in een lange, geduldige rij om toegang te krijgen. Er zullen niet veel winkelbedrijven zijn die de 
Amerikaanse zaak meer zijn toegedaan dan American Girl. De onderneming moedigt het Amerikaanse meisje 
tussen 3 en 12 jaar aan om, zoals het in de geloofsbelijdenis van de firma staat, haar 'innerlijke ster te volgen' en 
hoopt haar te leren dat ze 'in staat is tot grootse dingen als ze maar gelooft in zichzelf'. Mary-Grace, Kit, Ruthie, 
Isabelle wijzen haar de weg. 

Er is sprake van nagenoeg perfecte vereenzelviging tussen pop en meisje. De poppenkleding is in de American 
Girl-winkel ook te krijgen in meisjesmaten. Het meisje maakt in de winkel een afspraak met de kapper. Voor pop. 
Het reserveert in het restaurant van het poppenwarenhuis een tafeltje voor twee. Voor zichzelf en pop. Het meisje 
gunt pop een ear piercing, zodat die dezelfde beeldige oorringetjes kan dragen als zijzelf. 

'Die poppen zijn als de meisjes zelf', zegt Ilona Szwarc, 'beitelen als het ware de identiteit van het meisje uit.' 
Szwarc is een jonge Amerikaanse fotografe van Poolse afkomst. Ze heeft meisje en pop in hun biotoop 
vastgelegd. Ze zag het als een kans iets te begrijpen van opgroeien in de Verenigde Staten. 'Ik onderzoek hoe de 
vrouwelijke identiteit wordt gevormd in de moderne Amerikaanse consumptiemaatschappij.' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Children (94%); Adolescents (88%); Sex + Gender Issues (69%); Artists + Performers (65%); Sex 
Offenses (62%) 
 

Industry: Fashion + Apparel (68%); Destinations + Attractions (68%); Entertainment + Arts (63%) 
 

Load-Date: July 13, 2014

 
End of Document





Wonderkind bleef onvoorspelbaar op de bok
de Volkskrant
14 juli 2014 maandag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 7
Length: 383 words
Byline: NELL WESTERLAKEN
Body


Postuum Lorin Maazel (1930 - 2014) 
Lorin Maazel was 15 toen hij debuteerde als violist. De grillige lastpak dirigeerde, meestal uit zijn hoofd, briljante 
concerten. 
Hij was een wonderkind: al op 11-jarige leeftijd dirigeerde Lorin Maazel een concert, hij was 15 toen hij debuteerde 
als violist. Zijn levenlang dirigeerde hij de meeste partituren uit zijn hoofd en hield er eigenzinnige muzikale 
opvattingen op na die vaak leidden tot briljante concerten. 

Dat hij daarbij vaak een ongedurige en arrogante persoonlijkheid tentoon spreidde, viel niet altijd in goede aarde. 
Na een aanvaring met het Koninklijk Concertgebouw Orkest zagen orkest en dirigent jarenlang af van 
samenwerking. Zondag overleed dirigent en componist Lorin Maazel op 84-jarige leeftijd aan de gevolgen van een 
longontsteking op zijn landgoed Castleton Farms in de Amerikaanse staat Virginia. 

Maazel werd in Frankrijk geboren als kind van Joodse Amerikanen van Russische afkomst. De jonge Maazel 
groeide op met muziek: zijn vader trad op als zanger en zijn moeder stichtte een klassiek jeugdorkest in Pittsburg. 
Hij studeerde behalve muziek ook wiskunde en filosofie en sprak zes talen vloeiend. 

Aan het begin van zijn carrière trad Maazel onder meer op met het Radio Filharmonisch Orkest in Hilversum. Als 
chef-dirigent had hij grote orkesten onder zijn hoede, waaronder het New York Philharmonic, het Cleveland 
Orchestra en de Weense Staatsopera. Bij de laatste vertrok hij al na twee jaar, in 1984, met bonje. 

Werd Maazel geprezen om zijn zeer precieze dirigeerstijl en zijn absolute gehoor, zijn directie stond bekend om 
enige grilligheid: het was nooit te voorspellen bij welke werken en welke componisten hij op zijn best was. Hij kon 
een concert afstandelijk afraffelen om bij een volgend optreden een ongekende muzikale brille uit het orkest te 
halen. 

De dirigent ontwikkelde zich op hoge leeftijd tot een fanatiek twitteraar, velen zagen het als eigendunk. 

Begin dit jaar moest Maazel concerten afzeggen om medische redenen. In juni kondigde hij zijn ontslag aan als 
chef-dirigent van de Müncher Philharmoniker en zei zijn verplichtingen voor het seizoen 2014/2015 niet meer te 
kunnen vervullen. Hij stierf bijna in het harnas: Maazel repeteerde nog voor het Castleton Festival dat elk e zomer 
plaatsvindt op zijn landgoed. 
 
Graphic

 
Lorin Maazel dirigeert bij het New York Philharmonic Brahms' Symfonie Nr. 4 in de Avery Fisher Hall, 2008.
Foto Getty
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Music Groups + Artists (95%) 
 

Load-Date: July 13, 2014

 
End of Document





Na late treffer Götze laat Berlijn zich eindelijk even gaan
de Volkskrant
14 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 497 words
Byline: VAN ONZE CORRESPONDENT ROLF BOS
Body


Reportage Berlijn juicht 
Ze moesten er lang op wachten, maar in de 113de minuut van de WK-finale ontplofte toch de Biergarten in Berlijn. 
'Deutschland Weltmeister!' 
Even voor half twaalf gaat dan eindelijk vuurwerk de lucht in en ontploft ook de Biergarten. Met nog een paar 
minuten te spelen heeft Mario Götze in de 113de minuut de 1-0 binnengeschoten. 'Deutschland, Deutschland', brult 
het volk in Golgotha. 'Weltmeister!' Acht zeer nerveuze minuten later is het inderdaad zover. Auto's toeterend in de 
straten, nog meer vuurwerk, de hele stad vibreert. 

Veel vroeger in de avond was de stemming al, ondanks de regen, uitgelaten. Er werden voor de aftrap grappen 
gemaakt aan de lange tafels van de biertuin in de Berlijnse wijk Kreuzberg. Het wordt 'Kroosartig', zei een fan, 
woordspelend op de naam van de beste voetballer van dit moment, Toni Kroos. Ook gehoord: 'Don't cry for Me(ssi), 
Argentina'. 

Toch knepen ze hem een beetje, de Duitsers. 'Met die Messi weet je het nooit, hij blijft natuurlijk erg goed', zegt een 
fan. Hij memoreert aan de WK-finale van 1986, toen Duitsland van het Argentinië van Maradona verloor. 

Meer dan 30 miljoen Duitsers keken deze week naar het 'wonder van Belo Horizonte', naar de historische wedstrijd 
waar die Mannschaft de Brazilianen met 7-1 vernederde. Had het Nederlands elftal de Argentijnen woensdag met 
dergelijke cijfers de oren gewassen, dan was boven Nederland een oranje gekleurde verfbal ontploft. 

Zo niet Duitsland. Na de oorwassing van de Brazilianen ging er in Berlijn weliswaar wat vuurwerk de lucht in en 
reden, vooral in wijken met veel allochtonen, auto's toeterend door de straten, verder was het toch vooral rustig. 

Duitsers zijn, net als Nederlanders, niet zelden mopperaars, ook hier is een bierglas gauw halfleeg. Voorafgaande 
aan het WK hoorde je de kenners verzuchten dat 'het-wel-weer-niks-zou-worden' met de Mannschaft. Blessures 
van Khedira, Lahm, Neuer en Schweinsteiger, gedoe op het trainingskamp. 'Nörgeln (kankeren) wir Deutschen zu 
viel?' vroeg Bild zondag zijn lezers. Wellicht zitten die mopperaars vooral thuis te kijken. In het openbaar, zoals in 
Biergarten Golgotha, zitten zondagavond louter fans. De lucht is grijs, het regent, af en toe bliksemt het. 

Sinds het 'zomersprookje' van het WK in 2006 in eigen land houden Duitsers ervan gezamenlijk naar belangrijke 
voetbalwedstrijden (en de wekelijkse Tatort) te kijken. De populairste spot van het land is de Fanmeile nabij de 
Brandenburger Tor. 

Na het eindsignaal klinkt gejuich in de hele stad. In Golgotha vallen mensen elkaar in de armen. Boven de stad, 
daar waar de Fanmeile ligt, schieten vuurpijlen omhoog. Auto's toeteren. Duitsland laat zich even gaan. 

Naast de poort van de biertuin hangt een gedicht waarin staat dat de weg naar het 'paradijs' hier via Golgotha loopt. 
Zondagavond, om 23.36 uur, ligt de hemel open. Want daar is, na 24 jaar wachten, de vierde Duitse wereldtitel. 
'Met die Messi weet je het nooit, hij blijft natuurlijk wel erg goed' 
 
Graphic

 
Philipp Lahm houdt de wereldbeker omhoog, geflankeerd door Lukas Podolski (links) en Thomas Müller.
Foto EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Traffic Accidents (93%); Police Forces (92%); Fires (86%); Death + Dying (77%); Tennis (69%); Sports + 
Recreation Facilities + Venues (67%); Alternative Fuel Vehicles (67%); Cost Of Living (62%); Minimum Wage 
(62%); Wages + Salaries (62%); Wage + Hour Laws (62%); Press Conferences (61%) 
 

Industry: Tourism (63%) 
 

Load-Date: July 13, 2014

 
End of Document





Waar is die 1,5 miljoen gebleven?
de Volkskrant
14 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Binnenland
Length: 1552 words
Byline: VAN ONZE VERSLAGGEVERS MERIJN RENGERS, ANNEKE STOFFELEN
Body


Reportage Buurthuis De Kolk in Zaandam 
Begin deze maand werd bekend dat de Zaanse stichting Welsaen het faillissement heeft aangevraagd. Een potje 
voor 'goede dingen voor Zaanstad', in feite gemeenschapsgeld, is in rook opgegaan. Hoe kon het zo faliekant 
misgaan? 
Aan de eenvoudige blokkendoosuitstraling is het misschien niet af te lezen, maar buurthuis De Kolk in Zaandam 
heeft zijn naam altijd eer aan gedaan. Het bruiste er. 'Vanaf dat ik een jaar of vier was kom ik hier al', vertelt 
Yvonne de Graaf, bewoonster van de arbeidersbuurt Rosmolenwijk. Kinderen kwamen schilderen en spelletjes 
doen. Ouderen maakten hier hun keramiek, kwamen klaverjassen of 'kantklossen bij Tiny'. 

Maar een paar jaar geleden kwam er een nieuwe beheerder van de stichting Welsaen en werd het minder. 'Er is 
nooit duidelijk over gecommuniceerd', zegt buurtbewoner Leo de Rooij. 'Maar er gebeurde niks meer. Als iemand 
bijvoorbeeld informeerde of zij op donderdagmiddag een ruimte konden gebruiken met een zangclubje, kreeg die te 
horen dat dat niet kon, dat het vol zat. Terwijl wij allemaal met eigen ogen zagen dat de ruimtes het grootste deel 
van de tijd leeg stonden.' 

Begin deze maand kwam ineens de mededeling dat stichting Welsaen, in Zaanstad onder meer verantwoordelijk 
voor het jongerenwerk en het beheer van buurthuizen, faillissement heeft aangevraagd. Daarbij is minstens 1,5 
miljoen euro gemeenschapsgeld, dat gestort zou worden in een speciaal potje voor 'goede dingen voor Zaanstad', 
in rook opgegaan. 

Hoe kon het zo plotseling misgaan? Daarover zijn twee lezingen. De officiële verklaring luidt dat Welsaen door 
gemeentebezuinigingen ineens veel minder opdrachten binnenkreeg, waardoor het personeel en schuldeisers niet 
meer konden worden betaald. 
Doorgestoken kaart 
Maar een ex-werknemer die via klokkenluiderswebsite Publeaks 29 vertrouwelijke documenten doorstuurde naar 
de Volkskrant, stelt dat er sprake is van doorgestoken kaart. De overkoepelende zorgorganisatie Espria zou de 
stichting bewust failliet hebben laten gaan, om vervolgens alleen de goed renderende onderdelen voort te zetten. 
Zijn vermoedens worden gedeeld door de plaatselijke SP. Ook de curator en voormalig toezichthouders hebben 
vraagtekens bij het faillissement. 

Overal in Nederland bezuinigen gemeenten op het welzijnswerk voor de sociaal zwakkeren in de samenleving - 
eenzame ouderen, jongeren in kansarme buurten, allochtone vrouwen die weinig Nederlands spreken. Er moet 
meer gebruik worden gemaakt van vrijwilligers, het moet allemaal met minder geld. Zo ook in Zaanstad. De 
stichting Welsaen ziet al in 2012 een financieel ongure toekomst opdoemen. 

'Er waren problemen en de markt veranderde', zegt consultant Rob Veenman, tot medio 2013 toezichthouder bij 
Welsaen. 'Het zorg- en welzijnswerk werd in elkaar geschoven, zo wilde de overheid dat. Alleen zouden we het niet 
redden, was onze analyse.' Er moest dus worden gefuseerd. 

De stichting komt uit bij Evean, een veel grotere zorgorganisatie in Noord-Holland. Evean is op zijn beurt weer 
onderdeel van zorggigant Espria, een club met een omzet van 835 miljoen euro en ruim 11 duizend medewerkers. 
Espria is onder meer eigenaar van GGZ Drenthe en thuiszorgorganisatie ICare. 

In de zogenoemde 'Actiz 50', het jaarlijks onderzoek van vakbond Abvakabo FNV naar 'teveelverdieners in de 
ouderenzorg' staan Espria-bestuurders op nummers 4, 6 en 11 in de lijst van best verdienende bestuurders. Ook 
voert ze de lijst aan van organisaties die het meeste zorggeld hebben opgepot: het eigen vermogen bedraagt 172 
miljoen euro. Tegelijkertijd heeft Espria de wildste ontslagplannen van alle zorginstellingen: 2.500 werknemers 
moeten binnen afzienbare tijd het veld ruimen. 
Topmensen 
De optelsom wekt de indruk dat Espria wordt gerund als een commercieel bedrijf dat met gemeenschapsgeld goed 
voor zijn topmensen zorgt, terwijl lager in de organisatie de kraan wordt dichtgeknepen. 

Dat is ook precies waar Welsaen voor is gewaarschuwd, blijkt uit een onderzoek dat de stichting in 2013 liet 
uitvoeren naar zijn toekomstige fusiepartner. 

In het verslag wordt gewaarschuwd voor een beperkte 'bewegingsvrijheid' en de 'harde rendementseis' die Espria 
stelt. Welsaen zou 1,7 procent van de omzet moeten afdragen aan Espria voor overheadkosten en het 
innovatiefonds. Maar omgekeerd hoeft Welsaen geen hulp te verwachten van Espria bij financiële tegenwind: het 
bedrijf voert een beleid van 'de eigen broek ophouden'. Bij onvoldoende rendement zou het er volgens deze 
risicoanalyse zelfs toe kunnen leiden dat Welsaen zijn activiteiten moet beëindigen. 

Toch werden de fusiepapieren in 2013 getekend. 'In feite konden we niet anders,' zegt Veenman. 'Anders was 
Espria in onze regio zelf met welzijnswerk begonnen en hadden ze ons zo uit de markt gedrukt.' 

Zo wordt Welsaen dus onderdeel van een gigantisch zorgbedrijf. Dat rijmt alleen niet met de droom van 
kleinschaligheid die zoveel gemeenten in deze tijden prediken: hulp moet liefst lokaal en dichtbij de burger worden 
georganiseerd. Dat beseffen ook Espria en Welsaen. 'Realiseer klein in groot', is daarom een van de ronkende 
statements in het fusiedocument. 

Daarin staat ook dat het van belang is om de beeldvorming als een 'grote organisatie goed te nuanceren'. 'Extern 
lijkt het zeker de eerste paar jaar van belang dat de gemeente en andere partners het gevoel blijven hebben dat 
men concreet zaken doet met Welsaen', schrijven de kersverse samenwerkingspartners. 

Er volgen gesprekken met de gemeente Zaanstad. De stichting Welsaen heeft in de loop der jaren rond de 2,5 
miljoen euro eigen vermogen opgebouwd. Veenman: 'Dat geld was afkomstig van gemeentesubsidies en voor een 
kleiner deel via schenkingen van inwoners uit de Zaanstreek.' De gemeente accepteert niet dat dit 
gemeenschapsgeld zomaar wegvloeit in de Drentse fusiekolos. Daarom volgt de afspraak dat 1,5 miljoen zal 
worden gestort op de rekening van een nieuwe goededoelenstichting. 

'We zouden dat geld gebruiken om goede dingen te doen voor Zaanstad', zegt Martin Dupon, voormalig 
toezichthouder bij Welsaen en nu voorzitter van de goededoelenstichting. 'Ook andere organisaties op het gebied 
van welzijn konden voorstellen indienen. Zo zou het geld in tien jaar tijd terugvloeien naar de Zaanse 
gemeenschap.' Maar het geld wordt nooit gestort. 

Tegen een andere bij de fusie betrokken organisatie die verzuimt geld te storten in het potje, voerde de 
goededoelenstichting twee weken geleden een kort geding om betaling af te dwingen. 

Maar voor het kapitaal van Welsaen is het te laat. Als donderslag bij heldere hemel wordt op 3 juni faillissement 
aangevraagd. Het geld dat werd opgebracht door de Zaandammers, komt hoogstwaarschijnlijk niet terug. 

Curator Rob Frans laat accountantsonderzoek doen naar mogelijke onregelmatigheden bij 'in het kader van de 
fusie aangegane overeenkomsten en verplichtingen'. Waar is het geld gebleven? 

Volgens een woordvoerster van Evean en Espria is het allemaal goed verklaarbaar. 'Als gevolg van de landelijke 
ontwikkelingen in zorg en welzijn kreeg Welsaen te maken met lagere subsidies, bezuinigingen, aanbestedingen en 
tegenvallende gunningen voor wijkzorg. Het grootste struikelblok hierbij was het niet gegund krijgen van 
aanbestedingen.' Daardoor kunnen personeel en vaste lasten niet langer worden betaald. 

De woordvoerster zegt dat de fusieorganisatie het failliet van Welsaen 'betreurt'. 'Met het wegvallen van deze 
belangrijke stichting, dreigde de ondersteuning aan mensen die dat nodig hebben weg te vallen.' 

Evean heeft in overleg met de gemeente de taken van Welsaen in Zaanstad inmiddels deels overgenomen. 
Volgens de ex-werknemer die de documenten lekte, is dat precies waar de organisatie op uit was: het uitschakelen 
van de concurrentie. 

Ondertussen hebben in de Kolk de wijkbewoners afgelopen week zelf het heft in handen genomen. Sinds 1 juli zijn 
zij, samen met een wijkmanager van de gemeente en een opbouwwerker, verantwoordelijk voor het reilen en zeilen 
in het ooit zo levendige buurtcentrum. 

'Er was altijd een kookclub voor bewoners, die willen we weer terug laten komen', zegt Leo de Rooij, terwijl hij een 
rondleiding geeft door het pand. In de ene ruimte kaatsen vanmiddag zeven ouderen houten schijven door 
sjoelbakken, in de barzaal ertegenover buigen anderen zich over een potje klaverjassen. 

Het is de bedoeling dat wijkbewoners vooral ook zelf met ideeën komen voor toekomstige activiteiten. Er wordt al 
gedacht aan een inloopmoment voor moeders van jonge kinderen en een eetcafé voor alleenstaanden uit de wijk 
'die anders na hun werk toch maar in hun eentje een AH-stoommaaltijd naar binnen werken', aldus De Rooij. 

Ook kinderen moeten straks weer komen voor knutselen en spelletjes. Met twaalf actieve wijkbewoners wordt nu 
gewerkt aan een doorstart, met een rouleerschema voor het beheer van het pand. Ja, dat kost veel tijd, zegt De 
Rooij. 'Maar we kunnen het beter zelf doen, dan overgeleverd te zijn aan zo'n grote organisatie waar enorm veel 
geld blijft hangen in de top'. Hij ziet het buurthuis-nieuwe-stijl als een soort kindje. 'Ik laat het niet los voordat het 
zelf heeft leren lopen.' 
Vanaf dat ik een jaar of vier was kom ik al in het buurthuis De Kolk (Yvonne de Graaf Buurtbewoner) 
We kunnen het beter zelf doen dan overgeleverd te zijn aan zo'n organisatie (Leo de Rooij Buurtbewoner) 
 
Graphic

 
Een potje kaarten in buurthuis De Kolk in Zaandam.
Foto's Julius Schrank
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Associations + Organizations (94%); Economic Crisis (71%); Government Grants + Subsidies (70%); 
Charities (68%); Trial + Procedure (63%); Volunteers (63%) 
 

Industry: Destinations + Attractions (87%); Marketing + Advertising (64%) 
 

Load-Date: July 13, 2014

 
End of Document





Blauw oog
de Volkskrant
15 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1100 words
Byline: DOOR ROBERT VUIJSJE FOTO ROBIN DE PUY
Body


Land van afkomst Interview Aysel Erbudak 
Schrijver Robert Vuijsje vraagt zich in V af hoe groot de invloed is van je afkomst. Vandaag: Aysel Erbudak, 
omstreden oud-bestuursvoorzitter van het Slotervaartziekenhuis. 
Haar voornaam is Aysel. 'Als je die naam over de telefoon zegt, noteert een Nederlander: IJssel, zoals het 
IJsselmeer.' Als achternaam gebruikte ze jarenlang Van Waveren, naar de vader van haar twee oudste kinderen. 

'Mijn haar was geblondeerd, ik draag blauwe contactlenzen. Alles om er niet allochtoon uit te zien. Ik zit niet in de 
categorie waar mensen last van hebben, ik kom uit een Europees land, dat is al beter. Maar ik zag snel dat je als 
allochtoon minder kansen krijgt. Er is veel talent, maar ze komen er niet door.' 

Haar telefoon gaat. De ringtone is de filmmuziek van The Godfather. Over haar directeurschap bij het Amsterdamse 
Slotervaartziekenhuis gaan allerlei verhalen, maar dat is nu niet het onderwerp. 

'Mijn business is verschillend van die van andere kinderen van gastarbeiders. Het was geen groentewinkel of 
shoarmazaak. Ik ben de enige allochtoon die ooit voorzitter van de raad van bestuur van een groot ziekenhuis is 
geweest. Ik zal nog heel lang de enige blijven.' 

Hoe komt dat? 'De hogere posities zijn afgesloten voor allochtonen. Je kunt blijven doen alsof het niet zo is, maar 
het is gewoon de waarheid. De enige mogelijkheid is zelf iets te beginnen. Kijk naar Corendon (reisorganisatie en 
luchtvaartmaatschappij, red.). Alle bedrijven met allochtonen op hoge posities, zijn door hen zelf opgebouwd. 
Wanneer ze bij een ander bedrijf zouden solliciteren op een vergelijkbare functie, zouden ze niet worden 
aangenomen.' 
Jou is het wel gelukt. 
'Dat was een andere situatie. Het is mij gelukt omdat ik verantwoordelijk was voor de overname van het 
Slotervaartziekenhuis en als enige wist hoe je het, na vijfentwintig jaar verlies, in een jaar winstgevend kon maken. 
Het stond slecht aangeschreven voor mijn komst.' 
Wat is daarna gebeurd? 
'Ik had het mezelf makkelijker kunnen maken door mee te doen. Een mantelpak, een kralenketting, het uniform dat 
bij zo'n functie hoort. Maar zo degelijk ben ik niet, ik ben niet conformistisch. Ik bleef die blonde Turkse vrouw van 
het Slotervaart, met de hoge hakken en de gescheurde designerjeans. 

'Met het personeel had ik een andere connectie, ik denk dat de raad van bestuur dat voelde. Ik ben zelf 
schoonmaker geweest, ik had een vader die van één inkomen een groot gezin onderhield. Van de koffiejuffrouw tot 
de schoonmakers, ik kende ze allemaal bij naam, maakte altijd een praatje met ze. Een Hollander in mijn functie 
zou dat nooit doen. Het artsenteam wilde iets anders, iemand zoals zijzelf. Ik denk dat mijn succes, in combinatie 
met mijn achtergrond, ze een doorn in het oog was. Het lijkt erop dat ze op hun kans wachtten om mij eruit te 
werken. Nu zit er weer een blanke man. En het ziekenhuis is terug bij af.' 

Haar vader werkte in de fabriek. Toen Aysel Erbudak 11 jaar oud was, haalde hij het gezin van het Turkse 
platteland naar Nederland. Ineens maakte het deel uit van een groep met andere gastarbeiders. 

'Het fenomeen Marokkaan zei mij niets. Dat voelde net zo ver weg als een Nederlander. In Turkije waren wij zoals 
iedereen. Hier waren we anders. En niet zomaar anders - het was op een negatieve manier anders.' 
Ben je daarna een speciale band met Marokkanen gaan voelen? 
'Nee. Waarom? Ze zijn ook anders dan wij. Marokkanen zie je meer in creatieve beroepen. Acteurs, cabaretiers. Ik 
ken weinig Turken die dat doen in Nederland. Wij zijn ondernemers, het zit niet in onze aard om voor een ander te 
werken.' 

Bij het Slotervaartziekenhuis ontmoette ze wel een man die paste binnen haar beleid van de laatste dertien jaar: 
verkering met een zogeheten allochtoon. De minister van Volksgezondheid van Aruba. Richard Visser is van 
Nederlands/Arubaans/Colombiaanse afkomst en woont momenteel, voor het eerst van zijn leven, in Nederland. 

'Nu merk ik wat het is om een donkere huid te hebben, daar had ik nooit eerder over nagedacht.' Ze frequenteert 
graag de restaurants in het hogere segment. 'Wanneer Richard even naar binnen gaat terwijl ik in de auto wacht, 
hebben ze nooit een tafel. Als ik een paar minuten later zelf binnenkom, is net een reservering afgezegd en hebben 
ze plaats voor ons. 

'Aruba en Turkije liggen niet bij elkaar in de buurt en toch is de afstand kleiner dan met een Hollandse man. Bij 
vroegere partners voelde ik altijd: kan dit wel? Bij Richard nooit. Bij ons thuis kan rustig iemand om elf uur 's avonds 
aanbellen zonder dat een van ons zegt dat het te laat is. Wanneer mijn familie het hele weekend bij ons logeert, zal 
hij nooit zeggen dat ze weg moeten. Als de een om twee uur 's nachts ineens een fles wijn opentrekt en buiten voor 
de deur gaat zitten, zegt de ander niet: wat doe je vreemd. Het is een ander soort leven. Minder afstandelijk, minder 
geforceerd en minder volgens de regels. Richard kan ook moeilijk wennen in Nederland.' 
Waarom verhuizen jullie niet? 
'Misschien gaan we dat ook doen. Mijn kinderen zitten nog op school. Ik weet uit ervaring hoe naar het is om als 
kind naar een ander land te worden getransporteerd, zonder dat je daar iets over te zeggen hebt. En ik heb nog 
een aantal rechtszaken lopen met het Slotervaartziekenhuis, die wil ik afwachten.' 

Nederlands 

Dat voel ik me nooit. 

Turks 

Daar heb ik geen speciaal gevoel bij. Ik kan me een Zuid-Europeaan voelen of een Aziaat, wat ik allebei ook ben, ik 
kan me zelfs een Afrikaan voelen. Maar ik voel me nooit een West-Europeaan. 

Eten 

Fusion en Italiaans. Frans ook. Turks staat onderaan de lijst, dat zoek ik niet op. 

Muziek 

Anatolische muziek, Alevitische liederen. 

Beste vriend 

Wim Zegwaard, een rasechte ondernemer. Ja, dat is een Hollandse man. 





Aysel Erbudak 

(Turkije, 1966) was eigenaar van callcenter A2 Antwoordservice, waarna ze van 2006 tot 2013 bestuursvoorzitter 
werd van het Amsterdamse Slotervaartziekenhuis. Ze heeft drie kinderen, van wie twee half Hollands zijn en een 
volbloed Turks. Haar twee stiefkinderen zijn half Israëlisch. 

In gesprek 

Schrijver Robert Vuijsje (Alleen maar nette mensen, Beste vriend) gaat voor V in gesprek met bekende en minder 
bekende Nederlanders over de rol die hun afkomst heeft op hun leven. Hij spreekt onder anderen met de arabist 
Hans Jansen, de Marokkaanse standup-comedian Soundos El Ahmadi en met Quinsy Gario, kunstenaar en initiator 
van de zwartepietendiscussie. 
'De hogere posities zijn afgesloten voor allochtonen. Je kunt blijven doen alsof het niet zo is, maar het is gewoon 
de waarheid. De enige mogelijkheid is zelf iets te beginnen' 
 
Graphic

 
Aysel Erbudak
Robin De Puy
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Ethnic Groups (94%); Immigration (77%); Communities + Neighborhoods (64%) 
 

Load-Date: July 14, 2014

 
End of Document





De wereld klopt aan
de Volkskrant
15 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 22
Length: 445 words
Byline: ARNOUT BROUWERS
Body


Commentaar 
De dooddoener dat Nederland de Syrië-crisis niet zelf kan oplossen, is geen excuus zo weinig te doen. 

'De huidige terughoudendheid vinden wij gezien de schaal van de Syrische crisis niet op zijn plaats.' Het waren 
keurige woorden die hulporganisaties dit jaar aan minister van Buitenlandse Zaken Frans Timmermans richtten 
inzake de opname van Syrische vluchtelingen in Nederland. Vrij vertaald: 'Get a heart!' 

Maar dat is makkelijker gezegd dan gedaan. De Syrische vluchtelingen hebben het politieke tij tegen. Nederland 
heeft zich de afgelopen vijftien jaar met succes omgevormd tot een land dat bekendstaat om zijn strenge 
immigratiewetgeving; zo streng dat zelfs remigrerende Nederlanders er last van kunnen ondervinden. 

In die zin zijn ook de Syrische vluchtelingen 'slachtoffer' van de nationale afrekening met de multiculturele 
samenleving en de lossere immigratiecultuur die daarbij hoorde. Toen de slinger eenmaal terugzwaaide, 
zwaaiden rechts én links volop mee - uit overtuiging of uit electorale angst, of een armetierige mengelmoes van die 
twee. 

Nu komen er dan 250 Syrische vluchtelingen, geselecteerd door VN-vluchtelingenorganisatie UNHCR, uit 
vluchtelingenkampen in Jordanië en Libanon naar Nederland. Dit aantal is - zelfs als je er de paar duizend Syriërs 
bij optelt die dit land als asielzoeker hebben bereikt (en wier aanvragen in de meeste gevallen worden 
gehonoreerd) - natuurlijk een druppel op de gloeiende plaat, afgezet tegen de meer dan drie miljoen vluchtelingen 
die tot nu toe zijn opgevangen in de regio. 

De discussie hierover laat zich aanschouwen als Nederlands volkstheater. Van links mag er wel een onsje bij (let 
wel: een onsje, geen pond, anders kondigt minister Asscher van Sociale Zaken 'code oranje' af). Maar 
staatssecretaris Teeven houdt als hedendaagse Hans Brinker zijn vinger in het gat van de dijk. Ondertussen 
bestaat over de essentie nauwelijks verschil: de opvang moet vooral in de regio gebeuren. En verder is het, bij 
ontstentenis van Europese afspraken, ieder voor zich en onze welvaartsstaat voor ons allen. De nationale 
consensus over de 'boze buitenwereld' die buiten de deur moet worden gehouden, is sterk. 

Toch zou enige reflectie over Syrische vluchtelingen ons sieren. Nederland kan 'Syrië' niet oplossen, zelfs niet als 
we net zoveel vluchtelingen opnemen als Duitsland (10 duizend) of Zweden (1.200). Maar elke ontheemde familie 
die hier een nieuwe toekomst mag bouwen, is er een. Soms moet een samenleving in de spiegel kijken. Zijn we 
eigenlijk tevreden over wie we geworden zijn? Een toeschietelijker houding jegens Syrische vluchtelingen is een 
kwestie van de innerlijke beschaving van ons land. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: July 14, 2014

 
End of Document





DE IKEA-ROUTE
de Volkskrant
15 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Binnenland
Length: 2090 words
Byline: TEKST NANDA TROOST FOTO'S AN-SOFIE KESTELEYN
Body


De moordende concurrentie van Slowaakse, Poolse en Bulgaarse vrachtwagenchauffeurs baart de transportsector 
grote zorgen. Nederlandse offertes maken vaak geen kans. IKEA geeft het slechte voorbeeld. 
Als op 25 maart 2013 de aanbesteding sluit waarop transportbedrijven kunnen meedingen naar een grote klus bij 
woongigant IKEA is de strijd eigenlijk al gestreden. IKEA zoekt een vervoerder die het transport tussen de 
distributiecentra in België en de twaalf vestigingen in Nederland voor zijn rekening kan nemen. 

Nederlandse ondernemers denken de ritten tussen bijvoorbeeld het Belgische Genk en Groningen voor zo'n 450 
euro te kunnen aanbieden. Ritten in Nederland, zoals van Oosterhout naar Groningen, zijn 100 euro goedkoper. 

De Nederlandse offertes maken geen kans. Met een brutoloon van 2.100 euro exclusief toeslagen leggen 
Nederlandse chauffeurs het af tegen buitenlandse truckers die via ingewikkelde constructies worden ingehuurd. 
IKEA kiest uiteindelijk voor een Belgische onderneming die via een Slowaakse dochteronderneming bij een 
Slowaaks uitzendbureau een Slowaakse vrachtwagenchauffeur inzet. Zijn loon is 420 euro bruto per maand. 

Inclusief onkostenvergoedingen verdient een Oost-Europeaan 1.300 euro netto. Elke dag dat een Oost-Europese 
chauffeur rondrijdt krijgt hij 30 euro onkostenvergoeding; dat loopt op tot een kleine duizend euro per maand. Een 
ervaren Nederlandse chauffeur komt in een vergelijkbare situatie, inclusief overwerktoeslagen en 
onkostenvergoeding (45 euro per dag) op ongeveer 3.000 euro netto uit. 

Op papier klopt het allemaal, de manier waarop de Zweedse meubelketen het transport voor zijn Nederlandse 
vestigingen heeft uitbesteed. Maar in de praktijk worden regels overtreden. 

In West-Europa rijden tienduizenden goedkope Oost-Europese chauffeurs rond. Exacte cijfers ontbreken, maar in 
Nederland gaat het volgens de FNV om vele duizenden chauffeurs. 'Sociale dumping', zegt Edwin Atema van FNV 
Bondgenoten. 'Het probleem is er en Nederlandse bedrijven hebben er last van', zegt ook de woordvoerder van 
werkgeversorganisatie TLN. 

De ingewikkelde constructies maken het moeilijk misstanden aan te tonen. In de Slowaakse hoofdstad Bratislava 
turen vertegenwoordigers van Belgische en Nederlandse vakbonden uiteindelijk door de ramen van een leeg pand. 
Een spook-bv, is hun conclusie. Net verhuisd, zegt de transporteur. 
Telefoon 
Uitbesteden zoals bij het transport van IKEA is gedaan mag, maar dan moet het volgens de Europese regels wel 
gaan om echte bedrijven. Dus moet in Bratislava de telefoon worden opgenomen, moeten er opdrachten 
binnenkomen, en moet de planning er worden gemaakt. En ook zouden van hieruit de vrachtwagens moeten 
vertrekken. Eenmaal in Nederland mag een Slowaakse chauffeur dan drie zogenoemde cabotageritten rijden: 
binnenlandse ritten, voordat de trucker - liefst met nieuwe lading natuurlijk - weer op huis aan gaat. 

In werkelijkheid worden de Oost-Europese chauffeurs met busjes naar Nederland gereden. Hier stappen ze in een 
vrachtwagen met buitenlands kenteken die hooguit eens per jaar terugkeert naar het land van herkomst. De Oost-
Europeanen wonen maanden in hun cabine en rijden dan heen en weer tussen Nederland en België, Groot-
Brittannië of Denemarken. Of ze blijven vooral in Nederland. 'Parkeerplaatsen langs de snelwegen staan in de 
weekenden vol met wagens van Oost-Europese chauffeurs die nergens anders heen kunnen totdat ze 
maandagmorgen om zeven uur een nieuwe lading kunnen halen.' 

Juist op die parkeerplaatsen kan de Nederlandse overheid een eind maken aan de misstanden, vinden vakbonden 
en werkgevers. 'Wij zijn altijd te duur en kunnen het hooguit nog winnen op kwaliteit', zegt de directeur van een 
groot transportbedrijf in Noord-Nederland. 'Om het speelveld nog enigszins gelijk te houden moet de inspectie erop 
toezien dat hier minimaal de regels worden nageleefd. Maar daar is jarenlang op bezuinigd.' 

De controle op de rij- en rusttijdenwet heeft inmiddels prioriteit, zegt een woordvoerster van de Inspectie 
Leefomgeving en Transport. Zo zijn de boetes op gesjoemel met de tachograaf meer dan verdubbeld tot 4.400 euro 
per overtreding. Er worden extra inspecteurs aangesteld. En er wordt 'effectief' gecontroleerd: bij bedrijven 
waarmee al slechte ervaringen zijn. Toch blijkt uit de cijfers dat de doelstellingen niet altijd zijn gehaald. De controle 
van 14 duizend vrachtwagens bleef vorig jaar steken op 11 duizend. De eerste helft van dit jaar staat de teller op 
6.000. 

Een transporteur die veel in de Rotterdamse haven rijdt heeft zijn vertrouwen in de inspectie opgegeven. Hij belt de 
havenpolitie. 'Weet je wie ik hier in de Rotterdamse haven zie rondrijden? De Italiaanse transporteur waarvoor ik 
die ritten in de haven jaren heb uitgevoerd. Die rijdt hier nu zelf rond zonder terug te gaan naar Italië. Als ik dat zie, 
kan ik de inspectie een mailtje sturen. Alsof zo'n chauffeur blijft wachten. De inspectie kan goud geld verdienen als 
ze maar op de juiste plaatsen gaat staan.' 

Omdat de inspectie niet optreedt gaan bedrijven failliet, zegt de transporteur (61), die niet met zijn naam in de krant 
wil. 'Opdrachtgevers eisen dat we onze tarieven halveren. Ik heb vorig jaar twaalf van de vijftien chauffeurs moeten 
ontslaan en zit nu zelf weer achter het stuur.' 
'Wij komen wet na' 
De vakbeweging heeft hoge verwachtingen van de wet ketenaansprakelijkheid die minister Lodewijk Asscher van 
Sociale Zaken en Werkgelegenheid deze zomer naar de Tweede Kamer stuurt. Daarmee worden opdrachtgevers 
verantwoordelijk voor wat (onder)aannemers doen. De woordvoerster van IKEA zegt vanuit Zweden niet bekend te 
zijn met die ontwikkeling. 'Maar wij leven de wet na en zullen dat ook met nieuwe wetgeving doen.' 

Het komt gewoon neer op handhaven, ook al gaat het om soms ingewikkelde constructies, zegt TLN. 'Als je regels 
hebt, moet je die handhaven. Handhaven, handhaven, handhaven. We kunnen niet concurreren met een Pool die 
vanuit Warschau hierheen rijdt, maar wie hier rijdt moet zich hier aan de regels houden.' 

Bij IKEA in Groningen gebaren de handen van de ene vrachtwagenchauffeur 'matig' op de vraag hoe de 
verdiensten zijn. Een ander, die ook onherkenbaar wil blijven, zegt dat hij maar 200 euro krijgt als hij een maand 
ziek is. Ondertussen worden de verdringers ook al weer verdrongen: Bulgaren blijken goedkoper dan Slowaken. De 
nieuwste trend in het transport: met Macedoniërs kan het voor nóg minder. 
'GEZIN KAN NIET RONDKOMEN VAN 300 EURO' 
Oost-Europese chauffeur 
Dragan 

'Als je maar moe bent, val je wel in slaap. Al vraag ik me af hoe scherp ik hierdoor ben als ik morgen weer achter 
het stuur zit. Maar ik heb geen keus. Bij het bedrijf in de Rotterdamse haven waar ik maandag mijn vracht moet 
ophalen, mag ik niet staan. De steden mogen we ook niet in. Een bewaakte parkeerplaats met douche kost me 30 
euro per nacht. Dat geld heb ik niet. In het weekend sta ik dus vast op een parkeerplaats naast de snelweg. 
Welkom in mijn leven.' 

Vrachtwagenchauffeur Dragan (40), Macedoniër met een Bulgaars paspoort, lacht cynisch. Hij is een van de 
ongeveer tachtig buitenlandse vrachtwagenchauffeurs die het weekend doorbrengen op parkeerplaats Portland 
langs de A15. Ook op zondag raast het verkeer langs. Dragan rijdt tussen Nederland, Duitsland en Denemarken, 
een enkele keer België, in een vrachtwagen met Bulgaars kenteken. Op elke parkeerplaats langs de Nederlandse 
snelwegen zijn hij en zijn Oost-Europese collega's te vinden. Daar staan ze eens per week een dag en eens per 
twee weken 45 uur stil. En de tachograaf die de rust- en rijtijden registreert is onverbiddelijk: het apparaat is tot 28 
dagen terug te lezen. 'We kunnen echt nergens heen.' 

Het is saai, zegt Dragan. Hij heeft zich inmiddels gedoucht. 'Er is hier één douche, dus het duurt wel even voordat 
je aan de beurt bent. De wc kost 50 cent. Drie keer en ik kan een kop koffie halen. Ik heb de was gedaan, die hangt 
aan mijn wagen te drogen. We boffen hier: een van de collega's heeft een satelliet-schotel. Als het mooi weer is, 
kijken we 's avonds buiten naar het WK voetbal.' 

Na vier maanden gaat Dragan, met een busje vol collega's, terug naar huis. 'Na een maand onbetaald verlof kom ik 
weer terug. Hier verdien ik met onkostenvergoeding 1.300 euro per maand. Netto. Ik betaal 100 euro voor de reis, 
ik wil niet meer dan 200 uitgeven aan eten. Ondertussen hoop ik dat mijn baas me niet dwingt de regels te 
overtreden, bijvoorbeeld om langer door te rijden dan is toegestaan. De eerste keer dat ik hier kwam, moesten we 
met z'n drieën in een vrachtwagen naar die van mij rijden. We werden gecontroleerd en kregen ieder een boete van 
2.400 euro. Mijn baas zou betalen. Nou, het werd ingehouden van mijn loon. Ik heb dus de eerste twee maanden 
voor niks gewerkt.' 

Tussen de vrachtwagens wordt gekookt. De chauffeurs proberen hun gasbranders waarop goulash pruttelt met 
karton af te schermen tegen de wind. Dragan wijst naar een leeg blik witte bonen naast de truck: 'Als ik naar huis 
ga eet ik dat meestal koud. Dan is ook het gas van mijn brander op.' Ineens wordt hij boos. 'Wat heeft de Europese 
Unie ons nou gebracht? Ik krijg veel minder betaald dan mijn Nederlandse collega's en word behandeld alsof ik 
minder ben dan een hond. Maar wat voor keus heb ik? Mijn gezin kan niet rondkomen van de 300 euro die ik thuis 
verdien.' 
'DIT IS GEWOON MODERNE SLAVERIJ' 
Nederlandse chauffeur 
Harmke van der Werf 

Met 'samsam', 'gummen' en 'vrijwilligerswerk' probeert de Nederlandse chauffeur zich overeind te houden in de 
concurrentie met goedkope collega's uit Oost-Europa. Dat gaat als volgt. Voordat vrachtwagenchauffeur Harmke 
van der Werf (45) om kwart over zes wegrijdt van haar 'dock' in Tilburg, vult ze papieren in en controleert de route 
en afleveradressen. 'Daarna kijk ik of de lading goed vast staat en de eerste lading klopt met het eerste adres. 
Kwartiertje vrijwilligerswerk noemen we dit. Ik krijg pas betaald als de klep dicht is. Dat voelt alsof de tijd voor 
iemand op kantoor pas begint als de computer aanstaat.' 

'Gummen', collega-chauffeurs noemen het 'samsam': de wachttijden die voor rekening van het transportbedrijf zijn, 
worden gedeeld met de chauffeur. 'En de laatste twee jaar wordt er wat gegumd. Ik hoor het overal om me heen. 
Maar wat wil je, Oost-Europese collega's wachten allemaal in hun eigen tijd.' 

En dus gaat al na een goed uur rijden de tachograaf, die de rij- en rusttij den registreert, meteen op 'rust'. Ze kan de 
eerste levering in Ewijk niet afgeven omdat de klant om half acht niet aanwezig is. 'Rusttijd wordt zo eigenlijk 
werktijd. We moeten na vierenhalf uur rijden drie kwartier pauzeren. Dat verdelen we in een kwartier en een half 
uur. Het eerste kwartier wordt zo veel mogelijk gebruikt om te lossen. Het half uur pauze gaat op aan een kwartier 
lossen en een kwartier pauze. Of wachten dus.' 

De arbeidsvoorwaarden staan onder druk, merken chauffeurs als Harmke. 'Ik werk voor een familiebedrijf. Dat 
scheelt nog, maar toch merk je de veranderingen. Vroeger werkten hier alleen vaste krachten, nieuwe chauffeurs 
zijn nu payrollers. Overal wordt gemopperd door chauffeurs die minder uren krijgen, of overwerkvergoeding moeten 
inleveren. Wil je als vrachtwagenchauffeur je gezin kunnen onderhouden, dan werk je 50 tot 60 uur en heb je 2.000 
euro netto. Dan merk je het wel als er nog maar voor 40 uur werk voor je is. Ik werk parttime. Drie dagen per week, 
met gemiddeld 39 uur. Daarmee verdien ik 1.400 euro netto per vier weken.' 

'Vooral bij distributiecentra zie ik veel Oost-Europeanen. Laat duidelijk zijn: we verwijten de Oost-Europese 
collega's niets. Het is logisch dat ze meer willen verdienen. Maar het is gewoon moderne slavernij, waartegen de 
overheid niet optreedt. Ze wonen in hun vrachtwagens en werken hier voor nog geen 500 euro in de maand. Dat 
moeten we toch niet willen. Want het is nooit genoeg, of beter: nooit te weinig. Een bedrijf dat Polen in dienst neemt 
is daar na twee jaar aan gewend en gaat dan op zoek naar weer een goedkopere oplossing. Zo blijft er niets van 
ons vak over.' 

Harmke bevoorraadt vandaag vooral winkels. 'Ik maak me zelf nog geen zorgen over de verdringing. Ik zit aan het 
eind van de keten, waar klanten willen dat Nederlands wordt gesproken. Zolang de Oost-Europeanen dat niet doen, 
heb ik werk.' 
Wat heeft de EU ons gebracht? Ik krijg veel minder betaald dan de Nederlandse collega's (Dragan) 
We verwijten de Oost-Europese collega's niets. Het is logisch dat ze meer willen verdienen (Harmke van der Werf 
Harmke van der Werf Harmke van der Werf Harmke van der Werf) 
 
Graphic

 
Harmke van der Werf: 'Overal wordt door chauffeurs gemopperd.'
Dragan: 'Ik word behandeld alsof ik minder ben dan een hond.'
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Road Transportation + Trucking (94%); Human Resources + Personnel Management (75%); 
Transportation Regulation + Policy (74%); Freight, Package + Postal Shipping (65%); Minimum Wage (63%); Wage 
+ Hour Laws (63%) 
 

Company:  INGKA HOLDING BV (93%) 
 

Industry: Trucking (76%) 
 

Load-Date: July 14, 2014

 
End of Document





De wereld volgens Maxwell Smart (1)
de Volkskrant
15 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 23
Length: 735 words
Byline: THOMAS FRIEDMAN
Body


Column 
In de jaren zestig had je in Amerika de populaire komische serie Get Smart over een stuntelige geheim agent die 
Maxwell Smart heette. De serie bracht niet alleen de primeur van de schoentelefoon, maar had ook een eigen 
versie van de tweepolige wereld. De inlichtingendienst waarvoor Maxwell Smart werkte, heette 'Control' en de 
wereldwijde vijand heette 'Kaos'. De serie was zijn tijd ver vooruit. Het lijkt er immers steeds meer op dat de na-na-
koudeoorlogse wereld opgesplitst raakt in een wereld van 'orde' en een wereld van 'wanorde'. 

Eerst hebben we afscheid genomen van het imperialisme en het kolonialisme. Daarna van het alliantiesysteem van 
de Koude Oorlog, waarbij menig zwakke staat financieel werd gesteund om infrastructuur op te bouwen en wapens 
te kopen om hun grenzen en bevolking te bewaken. De stabiliteit van ieder vakje op het wereldwijde schaakbord 
was immers voor zowel Washington als Moskou van belang. En onlangs zijn we begonnen met afscheid nemen 
van monarchieën en autocratieën die van bovenaf met ijzeren vuist regeerden en waartegen technologisch 
mondige burgers in de grote steden massaal in opstand kwamen. 

Nu hebben we dus drie basissystemen: orde waarin wordt voorzien door democratische regeringen die ook 
rekening houden met minderheden; orde die wordt opgelegd door autocratische regeringen die hele groepen 
uitsluiten, en niet-geregeerde of chaotisch bestuurde gebieden. 

Kijk om je heen: in Nigeria kidnapt Boko Haram 250 schoolmeisjes en verdwijnt vervolgens in een duistere uithoek 
van het land. De Islamitische Staat in Irak en Syrië (ISIS) roept een kalifaat uit in delen van Syrië en Irak en schept 
op Twitter op over het onthoofden van tegenstanders. De NAVO maakt het bewind in Libië een kopje kleiner en 
ontketent een stammen- en militie-oorlog van allen tegen allen. In combinatie met de ineenstorting van Tsjaad leidt 
dat tot een golf van wapens en vluchtelingen naar andere Afrikaanse landen, wat weer een bedreiging vormt voor 
Tunesië en Marokko. Israël is overspoeld met meer dan 50 duizend vluchtelingen uit Eritrea en Soedan op zoek 
naar werk en veiligheid in het Israëlische 'eiland van orde'. En alleen al sinds oktober 2013 heeft de VS te maken 
met een golf van meer dan 50 duizend alleenstaande kinderen uit Guatemala, El Salvador en Honduras. 'Ze 
vluchten weg voor de dreiging en het geweld in hun eigen land', aldus Vox.com. 

Waarom gebeurt dit juist nu? Zonder de ondersteuning van het Koude-Oorlogssysteem is het voor zwakke staten 
niet meer zo eenvoudig een minimum aan veiligheid, werkgelegenheid, gezondheidszorg en maatschappelijke 
ondersteuning te bieden. Vanwege snelle ontwikkelingen in de markt (globalisering), veranderingen in de natuur 
(het klimaat, milieuschade) en dankzij de Wet van Moore (rekenkracht van computers) ontploffen sommige staten 
omdat ze de druk niet aankunnen. 

Oké, wij hebben Irak opgeblazen, maar de opstand in Syrië is niet te begrijpen zonder in te zien hoe een vreselijke, 
vier jaar durende droogte in combinatie met een explosieve bevolkingsgroei de economie daar heeft ondermijnd. 

Je kunt de opstand in Egypte niet begrijpen zonder die te koppelen aan de wereldwijde graancrisis in 2010 en de 
torenhoge broodprijs. Of zonder in te zien wat een uitdaging het Chinese leger aan arbeidskrachten vormt voor 
ieder ander lagelonenland. Het huidige systeem van globalisering beloont landen die hun arbeiders en markten zo 
efficiënt maken dat ze sneller dan ooit kunnen deelnemen in wereldwijde ketens van aanbod van goederen en 
diensten, en het straft zwaarder dan ooit de landen die dat niet kunnen. 

De verspreiding van ISIS of van de Arabische Lente is alleen te begrijpen als je kijkt naar de onstuitbare 
ontwikkelingen op het gebied van computers en telecommunicatie - de Wet van Moore. Daardoor zijn er zoveel 
goedkope communicatiemiddelen beschikbaar dat ook kleine groepen in staat zijn om volgelingen te rekruteren, 
staten uit te dagen en grenzen op te heffen. 

De gecombineerde druk van de markt, de natuur en de Wet van Moore is de geopolitieke versie van 
klimaatverandering, volgens Michael Mandelbaum, de schrijver van The Road to Global Prosperity. 

Deze landen staan bloot aan enorme krachten en het zal een buitengewone inspanning van de hele wereld van 
orde vergen om die krachten te beteugelen. Daarover een volgende keer meer. 
Thomas Friedman is columnist van The New York Times. 
Vertaling: Leo Reijnen 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Terrorist Organizations (88%); Chemical + Biological Weapons (80%) 
 

Load-Date: July 14, 2014

 
End of Document





De wereld
de Volkskrant
15 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 114 words
Byline: JESSE HEIJNIS
Body


Kunst nieuws 
 Wereldwijd #DavidMitchell 

Auteur David Mitchell (Cloud Atlas, Thousand Autumns of Jacob De Zoet) publiceert deze week een nieuw kort 
verhaal via 

Twitter. Op @david_mitchell verschijnen dagelijks één of meerdere clusters van zo'n 20 tweets, die samen het 
verhaal The Right 

Sort vormen. Mitchells uitgever hoopt zo wat ruchtbaarheid te geven aan Mitchells binnenkort te verschijnen boek 
The Bone Clocks. 

VS #XFiles #ChrisCarter 

Programmamaker Chris Carter, bedenker van The X Files, komt met een nieuwe sciencefictionserie. Voor Amazon 
maakt hij The After over een groep vreemdelingen die door een mysterieuze gebeurtenis worden bijeengebracht. 
Begin 2015 is de serie te zien. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Artists + Performers (78%); Writers (77%); Internet Social Networking (69%) 
 

Industry: Media + Telecommunications (84%); Publishing (67%) 
 

Load-Date: July 14, 2014

 
End of Document





Geachte redactie
de Volkskrant
15 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 23
Length: 685 words
Body


Citotoets 
Uit de brief van Noor Bos (O&D, 14 juli) over het gebruik van toetsen om de kwaliteit van onderwijs te bepalen blijkt 
helaas een aantal misverstanden. De grens die de inspectie hanteert om te kijken of scholen mogelijk zwak zijn ligt 
(flink) onder de gemiddelde eindtoetsscore. Niet op het gemiddelde, zoals de schrijfster veronderstelt. Daarbij houdt 
de inspectie wel degelijk rekening met de afkomst van leerlingen. Overigens ben ik het met mevrouw Bos eens dat 
toetsscores vooral moeten worden gebruikt door scholen zelf om hun onderwijs te evalueren en te verbeteren. 

Arnold Jonk, hoofdinspecteur primair onderwijs en speciaal onderwijs, Utrecht 
Makkie 
In zijn column (Economie, 12 juli) prijst Frank Kalfshoven het inzetten van een arbeidsgehandicapte en/of Wajonger 
aan als een makkelijk te tackelen maatschappelijk probleem. Het is een klusje van niets eigenlijk, nog afgedekt 
door de overheid ook. 

Maar kom maar op met die individuele oplossing op maat. Onze dochter met Wajong (lichamelijke aangeboren 
aandoening), hbo-opgeleid tot medisch laborante, met persoonsgebonden budget en een arbeidscoach, zit klaar 
voor een werkgever die de 'handicap' even op het lijstje 'to do' zet nu de zomervakantie begint. 

Klusje van niets? Zij solliciteert geregeld, arbeidscoach kijkt mee naar advertenties en belt bedrijf eventueel op, ze 
heeft af en toe een gesprek maar zonder resultaat. Ze is nu bijna twee jaar bezig. Kom maar op met het inpassen 
van een arbeidsgehandicapte, eenvoudig klusje toch? 

A . van der Veen, Vinkeveen 
Wegpesten 
Met stijgende ergernis heb ik het artikel gelezen over het pestgedrag van kinderen in de Haagse Schilderswijk en 
de nalatigheid van het 'bevoegd gezag' (Ten eerste, 12 juli). In de ambassadewijk van deze stad staan witte 
containers, bemand door agenten. Dit ten bate van de veiligheid van de ambassades. Zet ook zo'n container voor 
het gebouw waar het getreiter plaats vindt en laat bij elk incident dat van daaruit wordt waargenomen, de daar 
aanwezige agent het treiterkind terugbrengen naar zijn thuis. 

Ik verwacht dat de ouders het niet leuk zullen vinden regelmatig een geüniformeerde politieagent aan de deur te 
krijgen. 

Dus Van Aartsen, neem je verantwoordelijkheid. Pak de dadertjes aan en bescherm zo de slachtoffers. 

Anjo Clement,Leiden 
Vreemdgaan 
Nou, wat een kortzichtige, beetje zure kijk op het gestrande huwelijk van Peter Blok en Maria Goos in de reactie 
van Lijnie van Wijk (O&D, 14 juli). Alsof een huwelijk pas goed genoemd kan worden bij de afwezigheid van een 
affaire. Wat een onzin. Ik las een verhaal dat echt was, over een huwelijk dat liefdevol en echt was, over een vrouw 
die moedig haar best doet om te dealen met een verlies. Ik wens Maria Goos alle goeds en veel liefde toe. 

Maaike van der Horst, Haarlem 
Compromis 
Etgar Keret heeft een geweldig stuk geschreven (O&D, 12 juli). Dat 'vrede' of 'peace' beter op een T-shirt staat dan 
compromis ben ik niet met hem eens. Er moet staan: vrede = compromis, hang het in de straten van steden waar 
oorlog is . Compromis = verdraagzaamheid. 

Jet Tellegen, Amsterdam 
Gelikt 
In haar column noemt Harriet Duurvoort http://'waaromislam.nl' een 'gelikte site' (Ten eerste, 14 juli). Ik ben er eens 
gaan kijken. De hoofdstukken over 'Islam en Wetenschap' zijn hilarisch slecht. En de volgens Duurvoort 'mooi 
gefilmde bekeringsverhalen' zijn haast niet om door te komen maar stemmen mij vooral treurig. Met name dat 
zwaar gesluierde 18-jarige meisje dat al drie weken bekeerd is. Misschien heeft Duurvoort zich iets te veel laten 
verblinden door de stralende lach van haar islamitische straatmissionaris. 

Jos Vroomans, 

Den Haag 
Athos 
Prachtige bijdrage over Athos (Reizen, 12 juli). Ik kom er net vandaan en werd verrast door dit gave artikel. Het was 
mijn tweede bezoek, het eerste was in 2008 en overdonderend. Het is er nu veel drukker en met kinderen erbij. Het 
eten is inderdaad belabberd. Maar de sfeer en de discriminatie, waar vind je die nog? De beschrijving van onze 
Surinaamse monnik en de Fin is prima, het gezeur over het seksleven minder; het zijn ook gewoon mensen. 

Bert Ploeger, Amsterdam 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Teaching + Teachers (94%); Primary + Secondary Education (70%) 
 

Industry: Educational Services (94%) 
 

Load-Date: July 14, 2014

 
End of Document





RTV selectie
de Volkskrant
15 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: V RTV
Length: 333 words
Body


The Americans 
CANVAS, 23.05 UUR 
Amerikaanse spionagereeks over Elizabeth en Phillip Jennings (Keri Russell en Matthew Rhys), ouders van een 
ogenschijnlijk doorsnee Amerikaans gezin in het begin van de jaren tachtig. Maar schijn bedriegt: beiden zijn 
volbloed Russische KGB-spionnen. Vanavond het begin van seizoen 1 met een dubbele aflevering. 
Zero Waste 
NED 2, 22.45 UUR 
In de strijd tegen de afvalberg van Napels belooft Luigi de Magistris bij de burgemeestersverkiezing van 2011 
revolutionaire milieuwetten. Maar wie aan het afval komt, komt aan de maffia. Filmmaker Raffaele Brunetti trekt zich 
het probleem aan en besluit na twintig jaar terug te keren naar zijn geboortestad. 
Global Weirding 
CANVAS, 22.15 UUR 
BBC-documentaire uit de populairwetenschappelijke reeks Horizon over extreme weerfenomenen. Orkaanjagers in 
Texas spotten stormen die groter en krachtiger zijn dan ooit tevoren. Professor Kerry Emmanuel van het 
Massachusetts Institute of Technology denkt dat er zich een nieuw type storm heeft ontwikkeld. 
Too Many Immigrants? 
BBC 1, 22.00 UUR 
Tv-persoonlijkheden Nick Hewer en Margaret Mountford (de een pr-manager, de ander advocaat en beiden bekend 
van talentenjacht The Apprentice) onderzoeken de impact van immigratie in Engeland. Ze koppelen vijf Boze 
Burgers aan vijf immigranten en laten ze kennismaken met elkaars argumenten. 
Altijd Wat 
NED 2, 21.10 UUR 
Altijd Wat blikt de komende weken terug op Een prettig gesprek, het interviewprogramma uit de jaren negentig van 
Theo van Gogh. In deze eerste aflevering is actrice Isa Hoes te gast. In 1997 sprak ze met Van Gogh over 
eigenwaarde en zelfvertrouwen: 'Eigenlijk ben ik een bang meisje.' 
Floortje naar het einde van de wereld 
NED 1, 20.30 uur 
Herhaling van dit succesvolle reis-programma (goed voor wekelijks 1,8 miljoen kijkers) waarin Floortje Dessing op 
bezoek gaat bij mensen die leven in een uithoek van de aarde. In deze aflevering de familie Long, die aan de ruige 
kust van het Zuidereiland van Nieuw-Zeeland woont. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Writers (94%); Film (81%); Families + Children (74%); Child Care (73%); Death + Dying (69%); Severe 
Weather (64%) 
 

Industry: Broadcasting Industry (86%); Entertainment + Arts (83%) 
 

Load-Date: July 14, 2014

 
End of Document



Op scherp
de Volkskrant
15 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 9
Length: 813 words
Byline: HANS BOUMAN
Body


postuum nadine Gordimer (1923-2014) Literatuur 
Met het overlijden van de schrijfster Nadine Gordimer verliest Zuid-Afrika een vrijmoedig criticaster. 
In haar woonplaats Johannesburg is maandag op 90-jarige leeftijd Nadine Gordimer overleden, de sociaal en 
politiek buitengewoon betrokken auteur die in 1991 werd onderscheiden met de Nobelprijs voor Literatuur. Zij sprak 
zich expliciet uit tegen het apartheidsregime. Maar ook nadat in 1990 het ANC in Zuid-Afrika aan de macht was 
gekomen, liet zij haar stem nadrukkelijk horen, onder meer via kritiek op het aidsbeleid van president Tabo Mbeki 
(1999-2008) en op ecologische misstanden. 

Nadine Gordimer werd als dochter van Joodse immigranten op 20 november 1923 geboren in het mijnstadje 
Springs. Als kind werd ze veel thuis gehouden. In haar eenzaamheid begon de jonge Nadine te lezen en schrijven. 
Reeds op haar 15de zag ze haar eerste verhalen gepubliceerd. Tijdens haar studie aan de Universiteit van 
Witwatersrand kwam Gordimer voor het eerst in contact met gekleurde Zuid-Afrikanen die, net als zij, een opleiding 
achter de rug hadden. 

Een sleutelmoment in haar loopbaan was de publicatie in 1951 van haar verhaal A Watcher of the Dead in The 
New Yorker. Twee jaar later verscheen haar eerste roman, The Lying Days. Na een kort eerste huwelijk, waaruit 
een dochter voortkwam, trouwde Gordimer in 1954 met de liefde van haar leven, Reinhold Cassirer, met wie ze een 
zoon kreeg. 

De arrestatie van haar goede vriendin Bettie du Toit en het bloedbad van Sharpeville, toen de politie het vuur 
opende op zwarte demonstranten, beide in 1960, deden Gordimer betrokken raken bij de anti-apartheidsbeweging. 
Ze werkte nauw samen met de advocaten van Nelson Mandela, toen deze in 1962 voor de rechter moest 
verschijnen. Later zou ze lid worden van het ANC. Toen Mandela in 1990 vrij kwam, was Gordimer een van de 
eersten die hij wilde ontmoeten. 

Ook in haar literaire werk gaf Gordimer uiting aan haar politieke opvattingen. Zowel het later verboden The Lying 
Days (1958), als Occasion for Loving (1963) en The Late Bourgeois World (1966) handelen over de discriminatie 
van zwarten en kleurlingen in Zuid-Afrika en de meester/bediende-achtige verhoudingen waarvan de maatschappij 
was doortrokken. 

Gordimers roman The Conservationist was in 1974 de gedeelde winnaar van de Booker Prize. Net als in het vijf 
jaar later verschenen Burger's Daughter en July's People (1981) worstelen de personages in deze roman met 
thema's als ballingschap, vervreemding, exploitatie en de vraag hoe ver je kunt gaan in het sluiten van 
compromissen. De boeken zijn onderzoeken naar de morele positie van de blanken en hun pogingen tot 
rechtvaardiging van de politieke situatie in Zuid-Afrika, tegen de achtergrond van een steeds verder groeiende 
bewustwording van de zwarte bevolking. Burger's Daughter werd geschreven in de nasleep van de Soweto-
opstand van 1976, die uitbrak toen de regering scholen verplichtte les te geven in het Afrikaans in plaats van het 
Engels. De roman wordt samen met July's People (1981) tot Gordimers belangrijkste boeken gerekend. 

Gordimers stijl kan gekarakteriseerd worden als geserreerd. De ingehouden toon contrasteert dikwijls scherp met 
gebeurtenissen die ze beschrijft en analyseert. 

Halverwege de jaren negentig stelden sommige critici dat met het verdwijnen van de apartheid Nadine Gordimers 
rol was uitgespeeld, hoewel haar thematiek van alle landen en tijden is. Hoe is het om deel uit te maken van een 
maatschappij waarin miljoenen burgers worden onderdrukt? Wat doe je als je land je is ontstolen? 

In haar in 2005 verschenen roman Get a Life verwerkte Gordimer het overlijden van haar echtgenoot Reinhold 
Cassirer. Een jaar later verscheen, zeer tot Gordimers ongenoegen, de biografie No Cold Kitchen, geschreven door 
Ronald Suresh Roberts. Na aanvankelijke samenwerking kregen auteur en biograaf onenigheid over de wijze 
waarop bepaalde gebeurtenissen werden beschreven. In de nasleep hiervan omschreef Roberts Gordimers kritiek 
op het aidsbeleid van de regering Mbeki als 'paternalistisch en hypocriet blank liberalisme'. Na decennialang de 
woede van het apartheidsregime over zich heen te hebben gekregen, was Gordimer nu in ANC-kringen de gebeten 
hond. Het onderstreepte haar status van onafhankelijk denker en schrijver. 

Toen vorig jaar haar vijftiende, complexe roman No Time Like the Present verscheen, Een tijd als nooit tevoren, 
hield Gordimer thuis audiëntie in de welgestelde buitenwijk Parktown in Johannesburg. Om het huis had ze een 
groot hek laten bouwen, nadat ze in 2006 door vier mannen was beroofd. Nee, als het over haar vaderland ging, 
durfde de kranige Gordimer zich niet per se optimistisch te noemen. 'Maar ik blijf geloven in de mens. En ik hou 
mijzelf steeds voor dat als we de apartheid hebben kunnen verslaan, we ook leiders als Jacob Zuma de baas 
moeten kunnen worden.' 

Hans Bouman 
 
Graphic

 
Nadine Gordimer.
EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Writers (62%); Profiles + Biographies (61%) 
 

Load-Date: July 14, 2014

 
End of Document





Aangeharkte oorlogstuintjes
de Volkskrant
16 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: Uitgelicht
Length: 434 words
Byline: GIDI HEESAKKERS
Body


Terwijl 250 Syrische vluchtelingen in Nederland aankomen, leggen achterblijvers tuintjes aan in de kampen. Henk 
Wildschut fotografeerde ze. 
In Syrië was Abdel al Razaq boer. Hij bezat 2 hectare land in de zuidelijke grensregio Deraa. Je moet hem niet 
vragen hoe zijn grond er nu bij ligt. Anderhalf jaar geleden viel er een bom op zijn huis. Boem, alles weg. Een van 
zijn dochters overleefde de aanslag niet, een andere dochter verloor haar beide benen. 

Nu woont Abdel met zijn gezin in Al Za'atari in Jordanië, het grootste vluchtelingenkamp van het Midden-Oosten. 
Dit kamp, gerund door UNHCR, de vluchtelingenorganisatie van de Verenigde Naties, ligt hemelsbreed nog geen 
12 kilometer van de Syrische grens, in de woestijn. Twee jaar geleden werd het ingericht als tijdelijk onderkomen 
voor honderd ontheemde families. Tegenwoordig is het de vierde stad van Jordanië, met rond de 84 duizend 
officieel geregistreerde inwoners. In tenten en portocabins maken ze het dagelijks leven zo dagelijks mogelijk. Er 
zijn duizenden winkeltjes, twee grote supermarkten met cola, aanbiedingen en winacties en shoarmaboeren. 

En tuintjes, viel fotograaf Henk Wildschut op toen hij in april twee dagen in Al Za'atari was. In de zomer van 2011 
zag hij ze ook al in Shousha, een vluchtelingenkamp in Tunesië. Toen veronderstelde hij dat dit 
improvisatietuinieren alles te maken had met honger en de wens onafhankelijker van de voedselvoorziening te zijn. 

Ook Abdel verbouwt uien, koriander en peterselie. Meer krijg je niet uit de woestijngrond, die ongeschikt is voor 
landbouw. Te hard, te zout. In een emmer heeft Abdel een vijver gemaakt waarin twee eenden, nou ja, een soort 
van zwemmen. Hij houdt ook duiven. Omdat hij behoefte heeft aan afleiding en een beetje groen in de stofwolken. 
Met hem vele andere kampbewoners, die bij wijze van win-win- situatie de was boven hun planten laten drogen. 

Onlangs kreeg fotograaf Wildschut een mail van een Amerikaanse professor in landschapsarchitectuur, Kenneth 
Helphand. In 2006 verscheen van hem een boek over deze vorm van provisorisch tuinieren met centraal de vraag: 
hoe komt het dat je zelfs in oorlogsgebieden keurig bijgehouden tuinen tegenkomt? 

De groenstrook van Abdel is een voorbeeld van wat Helphand defiant gardens noemt: tuinen gecreëerd in extreme 
sociale, politieke, economische of culturele omstandigheden. Het zijn decoratieve verzetjes. Iets laten groeien is 
bezigheidstherapie. Maar, zo schrijft Helphand: meer nog staan ze voor het menselijk vermogen zich aan te passen 
aan moeilijke omstandigheden. Een oorlogstuin is een stukje getrotseerde rottijd. 
 
Graphic

 
Henk Wildschut
Henk Wildschut
Henk Wildschut
Henk Wildschut
Henk Wildschut
Henk Wildschut
Henk Wildschut
Henk Wildschut
Henk Wildschut
Henk Wildschut
Henk Wildschut
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: July 15, 2014

 
End of Document





Cameron benoemt eurosceptici en dames
de Volkskrant
16 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 12
Length: 730 words
Byline: VAN ONZE CORRESPONDENT PATRICK VAN IJZENDOORN
Body


De Britten hebben de aanval op Jean-Claude Juncker op twee fronten geopend. Terwijl Nigel Farage en andere 
eurosceptici in Straatsburg de nieuwe voorzitter van de Europese Commissie onder vuur namen, benoemde David 
Cameron de havik Philip Hammond tot minister van Buitenlandse Zaken. 
Tevens bedankte de Britse premier Kenneth Clarke voor zijn bewezen diensten. Deze 74-jarige minister zonder 
portefeuille was de enige Conservatieve bewindsman die positief staat tegenover het Europese 
eenwordingsproject. 

De ambtswoning op Downing Street 10 was de afgelopen dagen het toneel van een politiek bloedbad. Cameron 
verving liefst zestien ministers en staatssecretarissen, onder wie de ministers van Buitenlandse Zaken William 
Hague en die van Onderwijs Michael Gove. Het is de grootste herschikking van een Brits kabinet sinds de 
befaamde Nacht van de Lange Messen, exact 52 jaar geleden, toen de Conservatief Harold Macmillan, Camerons 
politieke voorbeeld, eenderde van zijn kabinet verving. 

Zo'n politieke stoelendans is een typisch Brits verschijnsel. Voor een premier is het de beste manier om zijn kabinet 
nieuw elan te geven. Omdat Britse bewindslieden, in tegenstelling tot hun collega's in andere landen, tegelijkertijd 
ook volksvertegenwoordigers zijn, is er altijd een grote vijver om uit te vissen. 

Met zijn drastische personeelsbeleid wil Cameron, tien maanden voor de parlementsverkiezingen, drie dingen 
duidelijk maken: dat hij echt eurosceptisch is, dat het kabinet geen old boys network is en dat hij geen mededogen 
heeft, zelfs niet met een vertrouweling als Gove. Deze daadkrachtige onderwijsminister leeft op voet van oorlog met 
de onderwijsbonden. Door zijn oude vriend te degraderen tot fractiemanager hoopt Cameron stemmen (terug) te 
winnen van docenten. 

Het opvallendste slachtoffer is echter de 53-jarige Hague, ooit het wonderkind van de Britse politiek. Hij maakte in 
1977 faam door als 16-jarige een Conservatief partijcongres toe te spreken, onder Thatchers goedkeurende oog. 
Later werd hij partijleider, maar hij verloor in 2001 de verkiezingen van Tony Blair. Op Buitenlandse Zaken stelde hij 
teleur en was hij naar Camerons smaak te eurogezind. Hague zelf wil bovendien meer tijd om boeken te schrijven. 

Eurofilie kan zijn vervanger niet worden verweten. Hammond heeft enkele maanden geleden nog verklaard dat hij 
bij een Europa-referendum tegen een Brits lidmaatschap zal campagnevoeren als Brussel weigert macht terug te 
geven aan Londen. Zijn aanstelling zal een cultuurschok zijn op Buitenlandse Zaken, traditioneel een pro-Europees 
bolwerk. 

Een ander teken aan de wand is de verwijdering van Dominic Grieve als juridisch adviseur van het kabinet. Deze 
jurist is altijd een voorstander geweest van het Europees Verdrag voor de Rechten van de Mens, hetgeen hem de 
toorn van de eurosceptici opleverde. Zijn opvolger Jeremy Wright zou minder enthousiast zijn over dit, binnen 
eurosceptische kringen, omstreden verdrag. 

Een andere interessante ontwikkeling is de benoeming van Priti Patel tot staatssecretaris voor Belastingzaken op 
Financiën. Dit Brits-Aziatische parlementslid staat bekend om haar uitgesproken ideeën, onder meer over Europees 
federalisme (tegen), massa-immigratie (tegen) en de doodstraf (voor). Patel is een van de acht vrouwen die door 
Cameron zijn gepromoveerd, toevallig op dezelfde dag dat de Anglicaanse Kerk heeft besloten vrouwelijke 
bisschoppen toe te laten. Hiermee komt de premier tegemoet aan het verwijt dat hij een 'vrouwenprobleem' heeft, 
dat hij zich te veel omringd heeft met blanke, privaat opgeleide mannen van middelbare leeftijd. 'Camerons 
massacre of the men in suits', 'Camerons afslachting van de mannen in pakken', vatte een van de Britse kranten 
deze derde feministische golf samen. 

Critici noemden de benoeming van de acht vrouwen een cynische manier om de vrouwenstem te winnen bij de 
verkiezingen. 

Voor Juncker is er één meevaller. Cameron heeft de onbekende Jonathan Hill voorgedragen als de nieuwe Britse 
eurocommissaris. Dit Hogerhuislid heeft in het verleden gewerkt voor Kenneth Clarke en John Major. Hij zou de 
Europese eenwording een warm hart toedragen, voor Britse begrippen althans. 

Cameron zag ervan af een bewindsman naar Brussel te sturen omdat dat zou hebben geleid tot een tussentijdse 
verkiezing. Daar hebben de Conservatieven, gezien de tegenvallende opiniepeilingen, weinig behoefte aan. 
 
Graphic

 
Philip Hammond, de nieuwe minister van Buitenlandse Zaken, wil dat Brussel macht teruggeeft aan Londen. 
REUTERS
Priti Patel is de nieuwe Britse staatssecretaris voor Belastingzaken. Ze is tegen massa-immigratie en voor de 
doodstraf.
Foto HH
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); International Relations (81%) 
 

Load-Date: July 15, 2014

 
End of Document





Gangsterislam is grote uitdaging voor Europa
de Volkskrant
16 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 25
Length: 1044 words
Byline: TIMON DIAS
Body


'Gangsterislam' 
De synthese tussen criminaliteit, straatleven en de islamitische religie is een uniek Europees probleem. 
Het is voldoende bekend dat West-Europa tegen problemen aanloopt waar het de integratie betreft van tweede- en 
derde-generatie-immigranten met een islamitische achtergrond. Deze problemen manifesteren zich op twee 
domeinen: criminaliteit en ontvankelijkheid voor het gedachtengoed van islamistische organisaties die in binnen- en 
buitenland opereren. 

Een saillant detail is dat criminelen met een islamitische achtergrond allesbehalve vroom te noemen zijn, terwijl 
vrome moslims zelden crimineel zijn. Ondanks dit fundamentele verschil is de relatie tussen de twee groepen 
significant en verre van onschuldig, maar sterk onderbelicht. 

Criminelen met een islamitische achtergrond gedragen zich wellicht allesbehalve vroom, maar niettemin zien ze 
zichzelf als onderdeel van de wereldwijde islamitische gemeenschap. Ze zijn vaak schaamteloos in hun minachting 
voor autoriteiten, maar als zij een autoriteit wel respecteren, dan is deze religieus van aard: een imam of islamitisch 
organisatie. Ongeacht hoe subversief en ontwrichtend hun criminele activiteiten zijn, zij zullen zich nooit 
minachtend over de islam uitlaten of de 'islamitische zaak' tegenwerken. 

Het is om die reden dan ook niet ongebruikelijk dat de culturele uitdrukkingen van criminele en straatjongeren met 
een islamitische achtergrond doortrokken zijn van islamitische thema's en symbolen. De Bredase rapper Ismo 
bijvoorbeeld - een rolmodel voor de lokale Marokkaanse straatjeugd - bracht onlangs een clip uit waarin de nodige 
islamitische thema's de revue passeerden: 'Ik geloof niets blind behalve de Koran.' 'De duivel roept maar geef hem 
geen kans.' 'Flikkers geef ik geen hand.' En: 'Ik haat die fucking Joden nog veel meer dan de nazi's.' Verder rapt 
Ismo over zijn aardse succes als artiest, de hoeveelheid geld en fans die hij hiermee genereert en zijn solide en 
spijkerharde straatreputatie. Aan het eind van de clip, die bijna 1,4 miljoen keer bekeken is, is een van zijn 
compagnons te zien die trots en uitdagend een karakteristieke, jihadistisch aandoende sjaal om zijn gezicht draagt, 
terwijl hij zowel zijn Marokkaanse als Nederlandse paspoort laat zien. In een later interview probeerde Ismo uit te 
leggen dat hij met flikkers geen homo's, maar gewoon vieze mensen bedoelde. Direct hierna neemt zijn vriend het 
woord: 'Ik haat wel homo's', om in het Marokkaans-Arabisch te vervolgen: 'Moge Allah de religies van jullie moeders 
vervloeken, kankerhomo's!' 

Deze casus dient als een perfecte illustratie voor een uniek Europees fenomeen: de synthese tussen criminaliteit 
en het straatleven enerzijds, en de islamitische religie anderzijds. Er zijn vooral in Frankrijk veel rappers die een 
vergelijkbaar gedachtengoed uitdragen, maar ook in Engeland en Duitsland volgen bijvoorbeeld rappers als 
Lowkey, South Muslim Soldiers en de inmiddels in Syrië omgekomen bekeerling Deso Dogg, een vergelijkbare lijn. 

Europese islamisten en hun onvrome, criminele islamitische 'tegenhangers' hebben, behalve dat ze zich als moslim 
identificeren, drie dingen gemeen. Ten eerste koesteren zij subversieve intenties jegens de maatschappijen waarin 
zij wonen. Islamisten hebben een historisch geworteld en gedetailleerd geloofssysteem dat hun voorschrijft niet in 
gastsamenlevingen te integreren, en deze zo mogelijk middels zending te bekeren. Islamitische criminele jongeren 
voelen een meer diffuse, areligieuze en onhistorische antipathie jegens hun samenlevingen. 

Ten tweede verheerlijken beide groepen geweld. Islamisten verheerlijken religieus gemotiveerd geweld, terwijl 
islamitische criminele jongeren gang- en criminaliteit-gerelateerd geweld verheerlijken. Toch is het niet ongewoon 
dat islamitische straatjongeren ook religieus gemotiveerd geweld, meestal gericht tegen de VS, Israël of sjiieten, 
verheerlijken. 

Ten derde hebben beide groepen een zeer sterke neiging tot het minachten of haten van Joden. Studies van 
socioloog Mark Elchardus toonden aan dat de helft van alle islamitische studenten in Brussel, Gent en Antwerpen 
antisemitisch zijn; waarschijnlijk ligt dit percentage onder islamitische criminelen veel hoger. Uitingen door 
moslimjongeren waarin wordt gezegd 'als ik ze zie, wil ik ze gelijk steken' en het maken van nazi-groeten richting 
Joden, zijn niet ongebruikelijk. 

Het is dan ook geen toeval dat Ibrahim Wijbenga, voormalig CDA-raadslid en ontvanger van meerdere jihadistische 
doodsbedreigingen, onlangs de term 'gangsterislam' poneerde. Bijgevallen door Edwin Bakker, hoogleraar 
terrorisme en contraterrorisme, belicht Wijbenga de waarschijnlijkheid dat terugkerende Syrië-veteranen hier in 
plaats van aanslagen overvallen zullen plegen om de jihad te financieren. Ook deze dynamiek werkt de verdere 
vervlechting van criminaliteit en religie in de hand. 

Het valt op dat islamisten criminele islamitische jongeren zelden of nooit aanspreken op of veroordelen om op hun 
subversieve gedrag, ook als hun criminaliteit niet dient ter financiering van de jihad. Waarom is dit het geval, het 
stelt moslims toch in een kwaad daglicht? Vanuit een islamistisch oogpunt is het logisch. Terwijl islamisten hun 
gastsamenlevingen op hun religieus geïnspireerde manier ondermijnen, doen criminelen en straatjongeren met een 
islamitische achtergrond het op hun eigen areligieuze en 'aardse' manier door intimidatie van wijkbewoners, 
overvallen, drugshandel, enzovoort. Vanuit islamistisch perspectief, dat uiteindelijke annexatie beoogt, is dit zeer 
gunstig. 

Daarbij: waarom zouden islamisten het riskeren een groep van zich te vervreemden die in tijden van nood zo 
makkelijk voor de islamistische zaak te winnen lijkt? Een significant segment van Europese moslims heeft 
sympathie voor aan Al Qaida gelieerd verzet in Syrië en ISIS in Irak, en een deel van hen is bereid zich bij deze 
groepen te voegen. 

De integratieproblematiek van jongeren van islamitische komaf is tweeledig: het aanhangen van extremistische 
vormen van de islam en de buitenproportionele vertegenwoordiging in de criminaliteit. Beide problemen raken 
steeds nauwer vervlochten en de ontkenning hiervan zal integratiebeleidsmakers op een substantiële achterstand 
zetten. 
Timon Dias is psycholoog. 
 
Graphic

 
Screenshot uit de clip van Ismo.
Timon Dias
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Muslims + Islam (94%); Religion + Spirituality (84%); Terrorist Organizations (62%) 
 

Load-Date: July 15, 2014

 
End of Document





Tragiek Palestijnen zit in hun gestoorde zelfbeeld
de Volkskrant
17 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 25
Length: 824 words
Byline: DIRK JAN VAN BAAR
Body


Oorlog in Gaza 
Hun aanhoudende slachtoffergedrag maakt het de Palestijnen onmogelijk op eigen benen te staan. 
Israël ligt weer eens onder vuur. Niet alleen van raketten uit Gaza, vaste prik sinds de eenzijdige ontruiming in 2005 
door Ariel Sharon, maar ook in de propagandaoorlog die in de internationale media wordt uitgevochten. Met de 
operatie Protective Edge tegen de terreurorganisatie Hamas, die onder de Palestijnen in de dichtbevolkte 
Gazastrook veel burgerslachtoffers maakt, wordt de Joodse staat weer disproportioneel gebruik van geweld 
verweten. 

Volgens Esther Voet, directeur van het CIDI (O & D, 11 juli), kan Israël deze oorlog nooit winnen. In haar woorden 
klinkt wanhoop door over de berichtgeving van het conflict met de Palestijnen. Die vertwijfeling proefde ik eerder 
deze maand al tijdens een journalistenreis naar het Heilige Land. Israël voelt zich verkeerd begrepen, hoewel we 
tijdens die reis (door het CIDI georganiseerd) een keur van sprekers ontmoetten die de fouten bij de Joodse staat 
zelf zochten. Het is niet overdreven te stellen dat Israël aan de bezetting van de Palestijnse gebieden lijdt en die het 
liefst ongedaan zou maken (wat in Gaza, waar nu Hamas regeert, tot rampen leidde). 

Natuurlijk zijn er ook Joodse nederzettingen op de Westelijke Jordaanoever. Wij bezochten een kolonistenfamilie 
van Nederlandse afkomst in Shilo, diep in bezet gebied, die bij een tweestatenoplossing zal moeten vertrekken. 
Die 'logica' wordt in Israël, behalve door militante groepen, breed aanvaard. Al zie ik niet in waarom een 
toekomstige Palestijnse staat judenrein zou moeten zijn, terwijl er in Israël anderhalf miljoen Palestijnse Arabieren 
wonen die burgerrechten genieten. De EU, die van Israël concessies eist, zou van de Palestijnen mogen eisen dat 
er (religieuze) Joden in Hebron kunnen wonen zonder voor hun leven te moeten vrezen. Zou een goede 
lakmoesproef zijn. Maar dat doet Europa niet. Wel gaat de EU mee met de 'narrative' van de Palestijnen dat de 
Israëlische bezetting de bron van alle ellende is. 

Was het maar zo simpel. Ik vrees dat het veel erger is en dat de bezetting en afgrendeling van de Palestijnse 
gebieden zijn uitgegroeid tot een permanent noodverband voor een wond die eindeloos zweert. Hun aanhoudende 
slachtoffergedrag heeft het de Palestijnen onmogelijk gemaakt om nog op eigen benen te staan. Of dat wel of niet 
door de bezetting komt, doet er niet meer toe. Niet Israël is ziek (al moet de florerende Joodse staat uitkijken zich 
niet gek te laten maken), maar het zijn de Palestijnen die onder een gestoord zelfbeeld lijden en elk realiteitsbesef 
ontberen. Daardoor kan er geen klare wijn worden geschonken, een absolute voorwaarde voor een duurzaam 
vredesakkoord. 

Als er iets duidelijk werd tijdens het bezoek aan het Heilige Land, dan is dat het grote verschil in 
beoordelingsvermogen tussen Israëli's en Palestijnen. Alle Joden blonken uit in zelfkritiek en het vermogen om de 
situatie van verschillende kanten te bezien. Iedere Israëli, in de Knesset en daarbuiten, had zijn eigen vredesplan. 
Bij de Palestijnen was het enkel zelfbeklag. Alles was de schuld van Israël, ook bij Hanan Ashrawi, een deftige 
dame uit een rijke christelijke Arabische familie in Jeruzalem en sinds jaar en dag het 'redelijke gezicht' van de 
Palestijnen. Tijdens een gesprek in het PLO-kantoor in Ramallah vond zij het heel normaal dat haar kinderen in 
Amerika studeren. Tegelijk klaagde ze over het Westen en gebrek aan bewegingsvrijheid. 

Het is een houding die je overal aantreft in Ramallah, waar de Fatah-elite een luxebestaan leidt en doet alsof zij 
nog steeds de ontberingen van de nakba uit 1948 ondergaat. Een woordvoerder sprak van 'genocide', terwijl de 
Palestijnse bevolking sindsdien is verzesvoudigd. Bij het graf van Yasser Arafat, martelaar van het Palestijnse volk, 
kreeg ik op de vraag naar zijn geboorteplaats 'Jeruzalem' (in plaats van Caïro) als antwoord. Anders dan de mythe 
wil, is Arafat niet vergiftigd, maar stierf hij gewoon in een Frans ziekenhuisbed. Dan hebben we het nog niet over 
het 'vluchtelingenkamp' al-Amari, in werkelijkheid een door de VN onderhouden woonwijk met winkels, auto's, 
taxi's en muurschilderingen die oproepen tot de gewapende strijd. 

Het tragische is dat de Palestijnen met al hun propaganda en verdraaiingen zichzelf bij de neus nemen. Dat is 
minder onschuldig dan het lijkt. Respect krijg je niet, dat moet je verdienen. Niet door raketten af te schieten, maar 
door te laten zien dat je tot verantwoord zelfbestuur in staat bent. Daarbij kunnen de Palestijnen een voorbeeld 
nemen aan de Iraakse Koerden, die evenmin een eigen staat hebben, maar wél op weg zijn. Nationale 
onafhankelijkheid is geen natuurrecht, ook dat moet je eerst verdienen. Helaas falen de Palestijnen op dat gebied - 
tot schade en schande van Israël. 
De EU zou van de Palestijnen mogen eisen dat er (religieuze) Joden in Hebron kunnen wonen zonder voor hun 
leven te moeten vrezen 
 
Graphic

 
Dirk-jan van Baar is historicus.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); Peace Process (62%) 
 

Load-Date: July 16, 2014

 
End of Document





Nederland deels aansprakelijk voor Srebrenica
de Volkskrant
17 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 642 words
Byline: VAN ONZE VERSLAGGEVERS JARL VAN DER PLOEG, NATALIE RIGHTON
Body


De rechter in Den Haag heeft de 'Moeders van Srebrenica' eindelijk gelijk gegeven, maar slechts voor de 320 
mannen die uit het Nederlandse kamp werden gezet. 
Een historische stap, die ook teleurstelt. Zo omschrijven de 'Moeders van Srebrenica' het lang uitgestelde vonnis 
over de rol van de Nederlandse staat bij de moord op hun mannen en zonen, 19 jaar geleden. Voor de dood van 
320 Moslimmannen die in de namiddag van 13 juli 1995 uit het Dutchbat-kamp werden gedeporteerd, is Nederland 
aansprakelijk. Voor de andere 8.000 slachtoffers niet, aldus de rechtbank in Den Haag. 

De dubbele gevoelens van de nabestaanden worden volgens Marco Gerritsen, advocaat van de groep van 6.000 
nabestaanden, het best verwoord door een van de moeders, die tegen hem zei: 'Ik heb vandaag gewonnen en 
verloren. Mijn vermoorde man stond aan de goede kant van het hek; hij was wel toegelaten tot de Dutchbat-
compound. Mijn vermoorde zoon stond aan de andere kant. De verkeerde kant. Het voelt oneerlijk dat er nu wel 
iemand aansprakelijk is voor de dood van mijn man, maar niemand voor die van mijn zoon.' 

In de zomer van 1995 werden ruim 8.000 Moslimmannen vermoord in en rond Srebrenica, een gebied dat tijdens 
de Bosnische burgeroorlog werd omgedoopt tot 'veilig gebied'. Dutchbat, de Nederlandse legereenheid die daar 
namens de Verenigde Naties toezicht hield, verzette zich niet toen de troepen van generaal Ratko Mladic de 
enclave binnenvielen. De vrouwen en kinderen werden met bussen naar Moslimgebied gedeporteerd, de meeste 
mannen vermoord bij massale executies. 

Tijdens de inval vluchtte een groot deel van de Moslimbevolking de bossen in uit angst voor de aanstaande 
massamoord. Bij die groep vielen de meeste slachtoffers. De rest van de bevolking, een groep van ruim 25 duizend 
personen, trok naar de Nederlandse basis in Potocari, 6 kilometer verderop. 5.000 van hen, onder wie 320 mannen, 
werden toegelaten tot het kamp van Dutchbat. De andere 20 duizend, van wie 1.500 mannen, bleven 
noodgedwongen buiten de hekken. 

Volgens de rechtbank is Nederland nu medeverantwoordelijk voor het lot van de 320 mannen die op het terrein van 
Dutchbat werden toegelaten en later weer werden gedeporteerd. De Nederlandse soldaten hadden moeten weten 
dat de vluchtelingen gevaar liepen zodra ze het terrein weer verlieten. Als ze in het kamp waren gebleven, aldus 
de rechter, hadden de Bosnische moslims het waarschijnlijk overleefd. 

Voor de andere doden is Nederland niet aansprakelijk. Voor de grote groep mannen die via de bossen wegvluchtte 
en werden vermoord, is de Nederlandse verantwoordelijkheid moeilijker aan te tonen. 'Maar het is natuurlijk 
verschrikkelijk arbitrair om te zeggen dat je alleen aansprakelijk bent voor diegenen die toevallig aan de goede kant 
van het hek stonden in Potocari', zegt Gerritsen. 'Je had ze allemaal toe kunnen laten. Het compound had de 
omvang van het Malieveld.' 

De rechter was het daar niet mee eens, omdat 'Dutchbat in redelijkheid heeft kunnen besluiten niet alle 25 duizend, 
maar 'slechts' ongeveer 5.000 vluchtelingen toe te laten tot de compound'. Vandaar dat er voor hen geen 
schadevergoeding zal worden betaald. De inname van de enclave valt de Nederlanders niet aan te rekenen 
volgens de rechter omdat luchtsteun van de VN uitbleef, ondanks herhaalde verzoeken. 

Gerritsen zegt vrijwel zeker in beroep te gaan tegen de uitspraak omdat Nederland verantwoording zou moeten 
nemen voor alle slachtoffers. Het ministerie van Defensie laat weten dat het de uitspraak eerst wil bestuderen voor 
het beslist over een eventueel beroep. 

Tweede Kamerleden van regeringspartijen VVD en PvdA willen daarom nog niet reageren. Oppositiepartijen vinden 
een schadevergoeding voor slachtoffers gepast. In 2013 kregen de nabestaanden van drie vermoorde 
Moslimmannen 20 duizend euro per persoon in een vergelijkbare zaak. 

Rechtszaak Dutchbat 
 
Graphic

 
Een van de 'Moeders van Srebrenica' huilt na afloop van de uitspraak van de rechtbank in Den Haag.
Foto Rob Huibers / HH
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Trial + Procedure (94%); Sentencing (82%); Insurance Policies + Claims (75%); Criminal Law (70%); 
Judges (69%); Law Courts + Tribunals (69%); Refugees (63%); Criminal Offenses (63%); Verdicts (62%) 
 

Load-Date: July 16, 2014

 
End of Document





Israël belooft Gaza vijf uur rust
de Volkskrant
17 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 15
Length: 655 words
Byline: VAN ONZE BUITENLANDREDACTIE
Body


Israël stemt in met een wapenstilstand van 5 uur, nadat woensdag de luchtaanvallen op Gaza werden opgevoerd. 
Duizenden Palestijnen ontvluchtten hun huizen. Human Rights Watch waarschuwt voor oorlogsmisdaden. 
Na negen dagen bloedige strijd heeft Israël woensdag 'om humanitaire redenen' ingestemd met een tijdelijk staakt-
het-vuren in de Gazastrook. Het bestand, dat vijf uur zal duren, gaat vanmorgen om tien uur - plaatselijke tijd - in. 
Dat maakte een Israëlische functionaris bekend. 

Met dit besluit reageerde Israël op een voorstel van de VN. Het tijdelijke bestand is bedoeld om de Palestijnse 
bevolking van Gaza de gelegenheid te geven hulpgoederen in ontvangst te nemen en voorraden aan te leggen. 

Van Hamas was gisteravond nog geen reactie bekend. Dinsdag verwierp de Palestijnse beweging een Egyptisch 
voorstel voor een wapenstilstand. 

Het Israëlische besluit tot een tijdelijk bestand kwam nadat duizenden bewoners van Gaza op de vlucht waren 
geslagen. Het Israëlische leger had hen opgeroepen hun huizen te verlaten. 

De evacuatie-oproep werd verstuurd nadat het Israëlische veiligheidskabinet opdracht had gegeven de strijd te 
intensiveren. 'Het beleid is de luchtaanvallen voort te zetten en, als dat nodig is, tactisch en zorgvuldig binnen te 
gaan met grondtroepen', zei een Israëlische functionaris. Met beperkte invallen wil Israël de Palestijnse 
rakettenregen terugdringen die ondanks de luchtaanvallen niet is opgehouden. 

Duizenden Palestijnen verlieten gisteren hun woning. Moeders en kinderen sjokten huilend door de wijken Zeitoun 
en Shijaiyah in Gaza-stad. Beide districten grenzen aan Israël. Zo'n 21 duizend bewoners hadden in de middag hun 
toevlucht gezocht in scholen van de VN-hulporganisatie voor Palestijnse vluchtelingen UNRWA. 

Israël waarschuwde ook de patiënten van een revalidatiekliniek te vertrekken. Volgens het leger zou er een 
Palestijnse raketlanceerinstallatie in de buurt zijn. De directeur van het ziekenhuis liet echter weten dat iedereen 
zou blijven. De patiënten zouden geen andere plaats hebben om naartoe te gaan. Geen van hen kan zelfstandig 
lopen. Vier buitenlandse hulpverleners hebben hun kamp opgezet bij de kliniek om Israëlische bombardementen te 
voorkomen. 

Israël voerde de druk op Hamas verder op door de woningen van vier leiders van de beweging te bombarderen. 
Een van hen was Mahmoud al-Zahar, die een belangrijke rol speelde bij de machtsovername van Hamas in Gaza 
in 2007. Ook het nieuwe gebouw van het ministerie van Binnenlandse Zaken werd met de grond gelijkgemaakt. 

Een Israëlische omroep meldde gisteren eerder op de dag dat Hamas bereid is akkoord te gaan met een 
wapenstilstand, maar alleen voor tien jaar. In ruil daarvoor zou Jeruzalem akkoord moeten gaan met de opening 
van de grensovergangen met Israël. 

Volgens de autoriteiten in Gaza is het dodental in de strook na negen dagen bombarderen gestegen tot 213. Nog 
eens 1.450 Palestijnen raakten gewond. Palestijnse artsen meldden de dood van vier kinderen toen een Israëlisch 
fregat een granaat afvuurde op een strand. In Israël werden zeker vier Palestijnse raketten afgevuurd op de regio 
Haifa na de bombardementen op de woningen van de Hamas-leiders. 

Mensenrechtenorganisatie Human Rights Watch (HRW) beschuldigde Israël er van het oorlogsrecht te schenden 
door civiele gebouwen te bombarderen. Een van de luchtaanvallen die HRW onderzocht, betrof een bombardement 
vorige week op een strandtent bij Khan Younis. Negen Palestijnen kwamen om terwijl ze de WK-wedstrijd 
Nederland-Argentinië keken. 

Volgens HRW waren onder de doden twee kinderen van 15 jaar. Israël stelt dat de luchtaanval tegen terroristen 
was gericht, maar volgens HRW is er geen bewijs gepresenteerd waaruit blijkt dat iemand in het café een militant 
was. 'Roekeloze aanvallen of aanvallen met opzet die het oorlogsrecht schenden, zijn oorlogsmisdaden', aldus 
HRW. 
Volgens autoriteiten in Gaza is het dodental in de strook opgelopen tot 207 
 
Graphic

 
Videobeelden van een Palestijns gebouw dat door een Israëlische luchtaanval wordt verwoest. Voordat de aanval 
plaatsvindt, worden de bewoners gewaarschuwd door een kleinere raket op het dak (bovenste rij, middelste foto) of 
een telefonische oproep om het pand te verlaten. Deze Israëlische militaire actie wordt 'knocking the roof' 
genoemd.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); International Law (63%) 
 

Load-Date: July 16, 2014

 
End of Document





Australië schaft omstreden CO2-belasting af
de Volkskrant
18 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 12
Length: 656 words
Byline: VAN ONZE BUITENLANDREDACTIE
Body


Premier Abbott kiest voor conservatievere koers 
Het Australische parlement heeft ingestemd met de afschaffing van de belasting op de uitstoot van broeikasgassen. 
Dit is een speerpunt van de conservatieve regering die in september aan de macht kwam. Dat premier Tony Abbott 
een steeds conservatievere koers kiest, blijkt ook uit het verscherpte asielbeleid. Begin deze maand was er ophef 
toen bleek dat asielaanvragen op zee werden beoordeeld. 
Het besluit om de emissiebelasting af te schaffen, helpt niet om de toch al slechte reputatie op het gebied van 
duurzaamheid op te krikken. Australië heeft de hoogste CO2-uitstoot van de ontwikkelde landen per hoofd van de 
bevolking. Dit komt doordat het land afhankelijk is van goedkope kolenmijnen voor elektriciteit. 

De inspanningen om de uitstoot te verminderen, zijn beperkt. In 2013 zakte Australië van de 51ste naar de 57ste 
plek op de ranglijst klimaatin- spaningen, waar 61 landen in staan. Ook weigerde het land vorig jaar om een 
minister naar de VN-klimaattop in Warschau te sturen. 
Energierekeningen 
Premier Tony Abbott, ooit een scepticus op het gebied van klimaatverandering, vindt dat je bedrijven niet voor de 
voeten moet lopen. Hij belooft al sinds de verkiezingen de CO2 -belasting af te schaffen, om zo de 
energierekeningen van de inwoners te verlagen. 

Afschaffing zou volgens de premier jaarlijks zo'n 380 euro per huishouden schelen. 'De belasting waartegen jullie 
hebben gestemd, wordt vandaag eindelijk afgeschaft: een nutteloze, destructieve belasting die banen beschadigde 
en mensen in hun portemonnee trof', zei Abbott in de hoofdstad Canberra. 'Bovendien droeg het niet bij aan een 
beter milieu.' 

Dit is niet helemaal waar. In het eerste jaar na de belastinginvoering zakte de landelijke CO2-uitstoot met 0,8 
procent, de grootste daling in 24 jaar. De uitstoot van de elektriciteitsmarkt aan de oostkust, het dichtstbevolkte 
gebied in Australië, daalde sinds de invoering met 11 procent. 

De belasting werd sinds 2011 geheven op de 350 meest vervuilende bedrijven in Australië. Vanaf 2015 zouden 
bedrijven in emissierechten handelen. Het streven was de grootste emissiehandel na Europa te krijgen. Het 
overboord zetten van deze plannen is een tegenslag voor de wereldwijde emissiehandel. 

Abbott zegt met financiële prikkels bedrijven te willen stimuleren om schonere energie te gebruiken. Zo kan de 
klimaatdoelstelling toch worden bereikt, meent hij. Het doel is de CO2-uitstoot in 2020 met vijf procent te verlagen 
ten opzichte van 2000. 

Het besluit stuit op kritiek van de oppositie. 'Vandaag heeft Tony Abbott Australië het eerste land ter wereld 
gemaakt dat actie tegen klimaatverandering terugdraait', zei oppositieleider Bill Shorten. Leider van de Groenen 
Christine Milne noemde het een 'afschuwelijke dag voor Australië'. Volgens milieuactivisten is de afschaffing 
'beschamend'. 

De belasting is vanaf het begin omstreden geweest. De toenmalige premier Julia Gillard stemde in eerste instantie 
tegen de invoering. Toen haar partij, de Arbeiderspartij, in 2010 werd gekozen, had Gillard de steun nodig van de 
Groenen om een regering te kunnen vormen. Voorwaarde was de invoering van de emissiebelasting, die de 
populariteit van de Arbeiderspartij drastisch deed dalen. 
Rechtsomkeert 
De afschaffing van de uitstootbelasting past in het steeds conservatievere beleid dat Abbotts regering voert. Het 
Australische migratiebeleid ligt ook onder vuur, sinds bekend werd dat de asielaanvraag van Sri Lankaanse 
vluchtelingen op zee beoordeeld was en werd afgekeurd. Een boot met asielzoekers moest rechtsomkeert 
maken. 

Donderdag riep Amnesty International Australië op om de tweede boot met asielzoekers, die zich al ruim drie 
weken op zee bevindt, aan de wal te halen. Ook de VN-vluchtelingenorganisatie zegt uiterst verontrust te zijn 
over de omstandigheden waarin asielzoe- kers op zee worden vastgehouden. 
Premier vindt dat je bedrijven niet voor de voeten moet lopen 
 
Graphic

 
Smog van bosbranden in het achterland hing vorig najaar boven Sydney. Australië heeft de hoogste CO2-uitstoot 
van de ontwikkelde landen.
Foto David Gray / Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Emissions (94%); Pollution + Environmental Impacts (89%); Climatology (74%); Developing Countries 
(69%); Energy + Environment (65%) 
 

Load-Date: July 17, 2014

 
End of Document





ISIS zet online humor en horror in
de Volkskrant
18 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 13
Length: 1095 words
Byline: REMCO ANDERSEN
Body


Profiel Extremistische propaganda 
Nog nooit heeft een terreurgroep de sociale media zo handig ingezet als ISIS. De islamistische terreurgroep weet 
precies hoe zij gefrustreerde jonge moslims, ook in het Westen, moet bereiken. Met heldhaftige strijdfilmpjes, maar 
ook met een knipoog. 
De beslommeringen van terreurleger ISIS werden tot voor kort Twitter opgeslingerd via een speciaal ontwikkelde 
Android-App. Het jihadistenleger gaf onlangs een indrukwekkende onlineglossy uit, het verspreidt gelikte YouTube-
video's, en onderhoudt actieve Facebook- en Twitterfeeds. Waar Osama Bin Laden communiceerde via groezelige 
filmpjes, hebben de jihadisten van ISIS het internettijdperk omarmd. 

Dat heeft tastbare gevolgen voor hun succes op het slagveld en hun populariteit bij potentiële rekruten uit zowel de 
Arabische wereld als het Westen. Via sociale media intimideert ISIS hun opponenten, rekruteert nieuwe strijders, 
verspreidt desinformatie en overdrijft hun ware sterkte. 

Sociale media zijn allang meer dan leuke techniekjes waarop pubers foto's met elkaar uitwisselen. De Iraanse 
president Hassan Rohani verspreidt politieke statements via Twitter, net als zijn westerse collega's. En op het 
Instagram-account van de Syrische leider Bashar al-Assad kun je zien dat hij nog altijd prima in zijn vel zit. 
Marketing 
'Sociale media hebben wereldwijde communicatie op alle gebieden veranderd', zegt Carmi Levy, een Canadese 
technologie-expert die het gebruik van sociale media door ISIS bestudeert. 'Dat geldt ook voor geopolitieke 
communicatie en communicatie in tijden van oorlog. ISIS gebruikt sociale media om grote groepen mensen snel te 
bereiken, veel efficiënter dan enige andere terreurgroep ooit tevoren.' 

De mediastrategie heeft twee doeleinden: rekrutering en marketing. ISIS-leider Abu Bakr al-Baghdadi speechte 
eerder deze maand voor het eerst in het publiek en toonde zich een begenadigd spreker. Geheel in het zwart 
gekleed, met geheven vinger en in resonerend klassiek Arabisch haalde hij de Koran aan en riep alle moslims ter 
wereld op hem te gehoorzamen. Hij vroeg ingenieurs, artsen en mensen met ervaring in het runnen van een staat 
om naar de 'Islamitische Staat' te komen. 

In Bagdad merkte een jonge, vrijzinnige, alcohol drinkende moslim schoorvoetend op: 'Ik kan het niet helpen. Hij 
doet me aan de profeet Mohammed denken.' 

Dat is precies de bedoeling. Samen met de heldhaftige strijdfilmpjes, waarin kameraadschap en een zuivere ziel 
door nobele strijd voor islam centraal staan, raken dit soort boodschappen een snaar bij moslims. De regio wemelt 
van de gefrustreerde jonge islamisten. Zij zagen hoe de Moslimbroederschap de Egyptische 
presidentsverkiezingen won, werd afgezet, en nu wordt vervolgd. 

ISIS' pr-afdeling richt zich ook op westerlingen. Afgelopen week verscheen op YouTube een filmpje waarin een 
Canadese strijder zijn islamitische landgenoten oproept zich bij ISIS te voegen. Eerder deden Britse strijders 
hetzelfde. In perfect Engels leggen jonge knullen uit hoe ze bij ISIS een doel vonden, ver weg van het verdorven 
Westen. 'Broeders, hoe kun je in dezelfde straten wonen als zij en belasting betalen die ze gebruiken voor hun 
oorlog tegen de islam?', vraagt de Canadese strijder, voordat het filmpje toont hoe hij sneuvelt. 

De jihadisten hebben zelfs humor. Nadat ISIS vorige maand Amerikaanse Humvees afpakte van het Iraakse leger, 
twitterde de groep een verknipte foto van de Amerikaanse presidentsvrouw Michele Obama. De First Lady hield 
daarop een bordje vast waarop oorspronkelijk stond 'Bring back our girls', een oproep aan de meisjesontvoerders 
van Boko Haram in Nigeria. Een grinnikende ISIS-photoshopper had ervan gemaakt: 'Bring back our Humvees'. 

Sociale media dienen niet alleen als eerste aanknopingspunt voor aspirerende jihadisten, ze zijn er ook om 
tegenstanders te intimideren. Urenlange clips die in Hollywood niet zouden misstaan, tonen hoe een overmacht aan 
ISIS-strijders stoomwalst over plaats na plaats, overal verwelkomd door de bevolking. 
In scène gezet 
'Het zijn psychologische operaties', zegt Ahmed Ali, Irak-analist van het Amerikaanse Institute for the Study of War. 
'Veel van die films zijn in scène gezet en bedoeld om ISIS te portretteren als een enorme organisatie. In 
werkelijkheid hebben ze zo'n vijfduizend strijders in Irak en vijfduizend in Syrië.' 

De intimidatie werkt. Veel inwoners van Bagdad geloven dat de propaganda er mede toe heeft geleid dat Iraakse 
troepen vorige maand op de vlucht sloegen voor ISIS. Dat is deels waar, zegt ook analist Ali. 'Maar er is een 
keerzijde aan die munt: Iraakse veiligheidsdiensten gebruiken de informatie op sociale media ook om een beter 
beeld van ISIS te krijgen.' 

Dat mag zo zijn, het conflict in Irak ontwikkelt zich tot een propaganda-oorlog waarin ISIS veel eigentijdser te werk 
gaat dan haar tegenstanders. 

Op een enkele Facebook- of Twitterpoging na, volgt Bagdad vooral een communicatiestrategie die in de jaren 
tachtig gebruikelijk was. Via staats- en aanverwante media wordt het volkslied herhaald en nieuws over militaire 
successen verspreid dat veel inwoners van de hoofdstad met een korrel zout nemen. 

'De wereld is veranderd en ISIS heeft dat begrepen', zegt Carmi Levy, de technologie-expert. 'Helaas hebben haar 
tegenstanders die memo niet gekregen.' 
ISIS rukt op in Syrië 
Met behulp van wapens, buitgemaakt in Irak, veroveren ISIS-strijders ook in Syrië terrein. Het jihadistenleger 
bezette gisteren het Shaar-gasveld ten oosten van Homs. Eerder deze week veroverde ISIS de helft van Deir ez-
Zor, een Syrische stad nabij de Iraakse grens, op andere rebellen. Dat meldt de actiegroep Syrian Observatory for 
Human Rights (SOHR). Regeringstroepen beheersen nog enkele wijken van Deir ez-Zor, maar in de provincie 
eromheen zijn ze nauwelijks meer aanwezig. 
'ISIS heeft bijna volledige controle over een gebied van 65 tot 70 duizend vierkante kilometer in Syrië, vijf keer zo 
groot als Libanon', zei het hoofd van SOHR gisteren over de telefoon. 'Ongeveer 95 procent van de provincie Deir 
ez-Zor is nu ook in handen van ISIS. De meeste andere rebellen hebben zich daar aangesloten zodra ze 
aanvielen.' 
In de noordelijke plaats Ayn al-Arab drijft ISIS Koerdische strijders verder in het nauw. ISIS en milities van deze 
etnische minderheid in Syrië vechten al langer. Maar ISIS heeft nu de overhand dankzij tanks en Amerikaanse 
Humvees die vorige maand zijn buitgemaakt op het Iraakse leger. De terreurgroep gijzelt al anderhalve maand 133 
schoolkinderen uit Ayn al-Arab. 
De intimidatie werkt: veel inwoners van Bagdad geloven de propaganda 
 
Graphic

 
Sjiietische vrijwilligers doen mee aan een training in het Iraakse Najaf. Met houten geweren nemen ze het op tegen 
de streng-islamitische terreurgroep ISIS die het ene militaire succes na het andere boekt.
Foto Reuters
Een islamistische strijder die Abu Yahya al-Shami uit Australië wordt genoemd, in een filmpje dat vorige maand 
werd verspreid.
Foto Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%) 
 

Company:  FACEBOOK INC (57%) 
 

Load-Date: July 17, 2014

 
End of Document





Familiedwang
de Volkskrant
18 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 532 words
Byline: HARRIET DUURVOORT
Body


Column 
Nu de grote vakantie weer voor de deur staat, lopen allochtone meisjes het risico door hun familie achtergelaten te 
worden in hun herkomstland. Om onder dwang zich te verloven of te trouwen. Of ze worden zonder papieren 
achtergelaten omdat ze weer in het gareel gebracht moeten worden. Onlangs lanceerde minister Schippers het 
Femmes For Freedom-initiatief 'spiekpen'. De spiekpen biedt een briefje met praktische tips en adressen. 

'These violent delights have violent ends', schreef Shakespeare in Romeo and Juliet, het tragische stel dat onder 
een gearrangeerd huwelijk probeerde uit te komen. 'In Nederland wemelt het van de Romeo en Julia's', vindt Shirin 
Musa, oprichter en directeur van Femmes for Freedom. Tomeloos energiek zet zij zich in voor talloze onzichtbare, 
afhankelijke en onmondige vrouwen die slachtoffer zijn van polygamie, uithuwelijking, huwelijkse gevangenschap of 
eergerelateerd geweld. Zaken die spelen binnen Nederlandse moslimgemeenschappen, maar ook bij hindoes en 
Roma. 

Toen ze onlangs spiekpennen uitdeelde aan een stel Marokkaanse meisjes op een Haagse school, raakten die met 
wat Nederlandse meisjes in discussie. 'Het is simpel. Wij mogen gewoon niet verliefd worden. Dat weet je als 
Marokkaans meisje. Het mag niet van ons geloof.' 

De druk om te trouwen heeft Musa zelf aan den lijve ondervonden. Het is een donkere wolk die boven haar jeugd 
hangt. Ze wordt bij haar geboorte 'geclaimd' door haar oom voor zijn 3-jarige zoontje. Haar tante in Pakistan vraagt 
haar voor het eerst op haar 7de 'ten huwelijk voor haar zoon'. Dan vinden haar ouders haar nog te jong. Op haar 
13de wordt de druk opgevoerd en weer weigeren haar ouders. 

Ze wordt als maatschappelijk betrokken Rotterdamse tiener bestuurslid van scholierencomité LAKS. Maar ze gaat 
ook gebukt onder de voortdurende dreiging van een neef-nichthuwelijk en de angst om in Pakistan achtergelaten te 
worden. Als ze 19 is, vraagt zij haar ouders de claim ongedaan te maken. Haar ouders stemmen uiteindelijk toe, tot 
groot ongenoegen van de familie. 

Prachtig dat Timmermans actie voerde voor de Soedanese Meriam Ibrahim, vindt Musa, maar op dit moment is er 
ook een soortgelijke zaak met een Nederlandse betrokkene bij FFF in behandeling en kijkt zijn ministerie weg. Een 
vrouw die voor de Nederlandse wet getrouwd is met een Nederlandse partner, kan elders als overspelig worden 
beschouwd omdat het huwelijk volgens het islamitisch recht ongeldig is. 

Ook hoogopgeleide vrouwen ontkomen niet aan familiedruk. Dankzij het feit dat ze een goede baan hebben, is er 
voor hen geen belemmering om aan een inkomensvereiste te voldoen om een partner te 'importeren'. Zo worden ze 
onder zware druk gezet te trouwen met iemand die de familie over wil laten komen. De succesvolle integratie van 
de allochtone vrouw komt zo neer op één stap vooruit, twee achteruit. 

'Eigenlijk is het hoog tijd voor een seksuele revolutie binnen dit soort culturen', verzucht Musa. 'De seksualiteit van 
de westerse vrouw is van haarzelf en de seksualiteit van de moslima is van het collectief. Het wordt tijd dat 
moslima's opkomen voor hun recht op hun individuele seksualiteit.' 
In Nederland wemelt het van de Romeo's en Julia's 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Sex + Gender Issues (94%); Children (84%); Marriage (77%); Weddings + Engagements (77%) 
 

Load-Date: July 17, 2014

 
End of Document





Morele zege?
de Volkskrant
18 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 22
Length: 464 words
Byline: BERT LANTING
Body


Commentaar 
De jongste Srebrenica-uitspraak stelt niemand echt tevreden en kan toekomstige VN-operaties frustreren. 

Er zijn weinig gebeurtenissen die bij Nederland, bij de Verenigde Naties en de Bosniërs zo'n trauma hebben 
achtergelaten als de massamoord op de ruim zevenduizend mannen uit de Bosnische enclave Srebrenica in 1995. 
Daarom was het wel te verwachten dat de uitspraak van de rechtbank in Den Haag dat Nederland aansprakelijk is 
voor de dood van een deel van de slachtoffers een bittere nasmaak zou nalaten bij iedereen die tegen zijn wil bij 
deze tragedie betrokken raakte. 

Voor de nabestaanden was de uitspraak een morele overwinning, maar tegelijk een teleurstelling. Het juridische 
verschil tussen iemand binnen het hek van de Dutchbat-basis en iemand aan de andere kant, valt natuurlijk moeilijk 
te verteren voor een moeder die haar man of zoon verloren heeft. Toch maakt de rechter hier terecht een 
onderscheid: de veel te licht bewapende Nederlandse blauwhelmen waren domweg niet bij machte de duizenden 
vluchtelingen buiten het kamp te beschermen tegen de troepen van de Bosnisch-Servische generaal Ratko 
Mladic. Zeker niet omdat de gevraagde luchtsteun van de VN uitbleef. 

De uitspraak is ook moeilijk te verteren voor de leden van het Nederlandse bataljon, die al gebukt gaan onder de 
diepe frustratie dat zij de mannen die hun toevlucht hadden gezocht tot de tot safe haven verklaarde enclave niet 
konden beschermen. Dat de rechter de Nederlandse staat nu gedeeltelijk aansprakelijk stelt, mag niet worden 
uitgelegd als een vonnis over hun persoonlijke optreden. Uiteindelijk voerden zij de bevelen uit van hun superieuren 
bij de VN en in Den Haag. En laten we niet vergeten: de schuldigen zijn de daders, de mannen van Mladic, die nu 
in Den Haag terecht staat voor het bloedbad. 

Nederland heeft steeds volgehouden dat het niet aansprakelijk kan zijn, omdat Dutchbat onder VN-vlag opereerde. 
Maar dat argument werd in een eerdere uitspraak al terzijde geschoven door de Hoge Raad, die oordeelde dat Den 
Haag tijdens de evacuatie van de basis de 'effectieve controle' over het doen en laten van Dutchbat had. 

Ook al doet de uitspraak in ieder geval gedeeltelijk recht aan de klachten van de 'Moeders van Srebrenica' , het 
vonnis kan wrang genoeg een averechts effect hebben. Het is de vraag of veel landen nog zullen staan te 
trappelen om mee te doen aan vredesoperaties als de paraplu van de VN lek blijkt en zij rechtstreeks aansprakelijk 
kunnen worden gesteld, als er iets misgaat. Als vredeshandhavers aansprakelijk kunnen worden gesteld voor het 
bloedvergieten van derden dat ze geacht worden te voorkomen, zal dat de toepassing van de sinds 'Srebrenica' 
door de VN omhelsde 'responsibility to protect' niet bevorderen. 
Uitspraak kan averechts effect hebben 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Trial + Procedure (94%); Law Courts + Tribunals (89%); Judges (86%); Verdicts (81%); Sentencing 
(69%); Lawyers (62%) 
 

Load-Date: July 17, 2014

 
End of Document





Bondsdag wil het niet, maar NPD krijgt haar eigen kantoor
de Volkskrant
18 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 12
Length: 468 words
Byline: ANP, REUTERS
Body


De extreem-rechtse Nationaal-Democratische Partij van Duitsland (NPD) krijgt voor het eerst een kantoor in de 
Duitse Bondsdag. Dat gebeurt hoewel de democratische partijen in Duitsland die partij juist zouden willen 
verbieden. In de NPD leven sympathieën voor nazidictator Adolf Hitler. 
Het presidium van de Duitse Tweede Kamer kon er niet onderuit de neonazi's kantoorruimte toe te kennen, zo 
meldden Duitse media donderdag, hoewel de NPD nooit zetels heeft gehad in de Bondsdag. De partij wist namelijk 
bij de Europese verkiezingen in mei een zetel in Straatsburg te bemachtigen. Volgens de Duitse 'Wet op de 
europarlementariërs' hebben de neonazi's daarom ook recht op kantoorruimte in het parlement in Berlijn. 

De NPD en acht andere splinterpartijen komen wel in een 'verdomhokje', een apart gebouw dat nog in gereedheid 
wordt gebracht. Sinds de laatste gang naar de stembus zitten er voor het eerst maar liefst veertien Duitse partijen in 
het Europees Parlement doordat het Federale Constitutionele Hof de kiesdrempel voor de Europese verkiezingen 
heeft afgeschaft. 

De Bondsraad, de Duitse Eerste Kamer, diende in december een verzoek in bij het Constitutionele Hof om de NPD 
te verbieden. De Bondsraad probeert aan te tonen dat de NPD in de traditie van Hitlers NSDAP staat. In de NPD-
propaganda worden Joden afgeschilderd als op geld belust. De voorzitter van de Centrale Raad van de Joden in 
Duitsland wordt een 'brutale opperhebreeuwer' genoemd. 

Ook zijn de neonazi's fel gekant tegen immigratie. 'Een Afrikaan of Aziaat kan nooit Duitser worden omdat het 
uitreiken van bedrukt papier (van het BRD-paspoort, red.) niet de biologische genen verandert', aldus het 
partijbestuur van de NPD. Volgens de Bondsraad sluit dat aan bij de destijds door de NSDAP gehuldigde opvatting: 
'Volksgenoot kan alleen zijn wie van Duitsen bloede is.' 
Meervoudige moord 
Een van meervoudige moord verdachte Duitse neonazi, Beate Zschaepe (39), wil haar drie advocaten ontslaan, zo 
heeft ze de rechtbank in München laten weten. Zschaepe heeft niet langer vertrouwen in haar raadslieden en wil 
hen vervangen. Het verzoek kan leiden tot nieuwe vertraging in de rechtszaak, die zich ruim een jaar voortsleept. 

Zschaepe wordt verdacht van medeplichtigheid aan de moord op tien mensen, voor het merendeel Duitsers van 
Turkse komaf, in de jaren 2000 tot 2007. Pas in 2011 werden de vermoedelijke daders opgespoord. De vrouw 
wordt er ook van verdacht medeoprichter te zijn van de neonazistische cel Nationaal Socialistische Ondergrondse 
(NSU). 

De misdrijven kwamen bekend te staan als de 'Döner-moorden'. De stereotypering van Turkse ondernemers als 
kebabverkopers leidde tot woede onder de Turkse gemeenschap in Duitsland. Sindsdien spreken Duitse media 
liever van NSU-moorden. 
Neonazi's komen in apart gebouw, het 'verdomhokje' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Government Departments + Authorities (82%); Taxes + Taxation (68%); 
Law Courts + Tribunals (63%) 
 

Industry: Media + Telecommunications (63%) 
 

Load-Date: July 17, 2014

 
End of Document





Aircostaat
de Volkskrant
19 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 3880 words
Byline: OLAF TEMPELMAN
Body


Reizen: Aardse paradijzen (5): Singapore 
Zijn zoektocht naar aardse paradijzen brengt Olaf Tempelman in Singapore en dat vindt bijna iedereen er logisch. 
De Aziatische stadsstaat komt op vele ranglijstjes als beste uit de bus. Behalve op dat van democratie, maar is dat 
niet een overschat fenomeen? 
Zo groot als de overeenkomsten tussen landen zijn op hun luchthaven, zo groot zijn de verschillen meteen 
daarbuiten - ineens is de airco kapot, de chauffeur bezweet, de wc vies, het asfalt gebarsten, de graffiti 
omnipresent. Luchthaven != land. Dat is een wet die zich kan meten met die van de zwaartekracht, althans: 
nagenoeg. Want wie in Singapore niets raars doet, blijft rondlopen in een gekoeld universum met glimmende 
vloeren, fraai aangelegde klaterfonteinen en prachtwinkels met parfummeisjes met witte tanden die altijd vriendelijk 
zijn als je creditcard het doet. Een tropisch klimaat? Hier merk je er nauwelijks meer van dan wanneer je uit het 
vliegtuig in de vliegtuigslurf stapt - een warm en vochtig intermezzo tussen werelden van airco. 

Singapore. In dit paradijs zijn tunnels en ondergrondse passages gevrijwaard van urinegeuren, gekalkte slogans en 
zwervers. De man die daarginds in 's werelds snelste en schoonste metro op de grond zit, is geen bedelaar, dat is 
een vermoeide toerist, kijk maar naar zijn iPad. Op wildplassen staan hier flinke straffen, echter: dankzij 's werelds 
hoogste dichtheid aan openbare wc's - altijd glimmend, altijd gratis - hoeft niemand ontberingen te lijden met volle 
blaas. Let op het arty design van publiek sanitair, vaak zijn er buitenlandse ontwerpers voor ingehuurd. 

Voor de architectonische extravaganza in het Central Business District ofwel het CBD - afkortingen van drie letters 
zijn een specialiteit van het huis - waren nog grotere budgetten beschikbaar. Hier liggen over de top 
wolkenkrabbers en experimentele bouwsels in de vorm van vissen met reusachtige schubben. Rem Koolhaas 
bouwt hier ook. Imposant onder imposante gebouwen is het Marina Bay Sands oftewel het MBS van de hand van 
Moshe Safdie, drie enorme wolkenkrabbers met een schip erop. Het kostte 8 miljard euro en is elke avond het 
centrum van lasershows. 

En dan die vuilniswagens. Dit is Napels niet: vandaag, morgen, overmorgen en op Eerste Kerstdag wordt vuilnis 
ingezameld. Wees niet bang dat je schoen aan het marmer blijft plakken. Singapore kent een openbaar 
kauwgumverbod. De schepper van dit paradijs, Lee Kuan Yew oftewel LKY, pareerde klachten van mensen die het 
kauwen van kauwgom met creativiteit associëren met een tijdloos aforisme: 'Wie niet kan nadenken als hij niet 
kauwt, moet eens een banaan proberen.' 

Singapore. De schoonste straten, de laagste criminaliteit, de hoogste topsalarissen, de meeste shoppingmalls, het 
vaakst Chanel, Armani en Louis Vuitton in het straatbeeld - plus creditcardvretende namen als Ermenegildo Zegna, 
Maria Grachvogel en Diane von Fürstenberg. Singapore paart 's werelds hoogste shoppingmall-dichtheid aan een 
van 's werelds grootste hoeveelheden groen. Milieuvrienden kunnen de duimen omhoog steken. Op een steenworp 
afstand van de grootste malls liggen de mooiste botanische tuinen ter wereld met een stuk regenwoud dat als enige 
ter wereld toegankelijk is voor rolstoelers en bankjes heeft voor ouden van dagen. Singapore: dat is van alles het 
beste. 

'Ze zijn dol op statistieken en rankings', zegt een diplomaat. 'Ze streven bewust naar de nummer-één-positie in al 
die klassementen.' Singapore werd door Transparency International meerdere malen uitgeroepen tot minst corrupte 
staat ter wereld, voerde de PISA-onderwijsindex aan en wint jaarlijks prijzen voor makkelijk en efficiënt zakendoen. 

Competitie begint op deze plek in de baarmoeder. 'Al tijdens hun zwangerschap zetten moeders van die speciale 
koptelefoontjes op hun buik om hun Einsteintje te trainen', zegt een expat. 'Bij de geboorte moet zo'n baby al op 
voorsprong staan.' 

Singapore. Het was het eerste aardse paradijs waar nagenoeg elke geïnterviewde meteen begreep waarom de 
plek was geselecteerd voor deze serie. 

Een expat met twaalf jaar Singapore-ervaring: 'Ik heb hier een fantastisch leven. Alles kan, alles mag. Nergens kun 
je zo makkelijk een bedrijf oprichten, nergens kun je zo makkelijk zo veel mooie dingen doen. Je kunt eten in de 
beste restaurants van Azië, racen met een dragonboat, feesten tot in de ochtend, 's nachts op safari, joggen in de 
jungle. Het klimaat is heerlijk. En als je je telefoon in de taxi laat liggen, heb je hem binnen een uur terug.' 

Chu, kraandrijver in de haven met een modaal Singaporees inkomen: 'Ik ga een paar keer per jaar vissen op de 
Maldiven of met het gezin naar Thailand en dan zie je hoe groot het verschil met de rest van Azië is. De meeste 
mensen daar zijn arme sloebers.' 

Mahmud Bilal, gastarbeider uit Bangladesh en aircomonteur: 'Ik verdien in Singapore 1.600 dollar (900 euro) per 
maand en daar onderhoud ik zes mensen van in Bangladesh. Ik werk zes dagen per week veertien uur. Ik heb vaak 
spoedklussen 's nachts. Als de airco hapert, haperen de Singaporezen. Ze kunnen niet zonder.' 

De laagstbetaalde is de enige die met zijn hele naam de krant in gaat. Hoe hoger in het paradijs, hoe meer prijs 
wordt gesteld op anonimiteit. 

Ook een paradijs kent een hiërarchie. Het Paradiso van De goddelijke komedie kent negen hemelkringen, Dante 
bezoekt ze van laag naar hoog. Doe je dat in Singapore, dan ontdek je dat elke kring zijn eigen mall heeft. Ben je 
een Bengaalse gastarbeider, dan beproef je op zondagmiddag, je enige vrije, je geluk in Mustafa's Place in het 
stadsdeel Little India, waar het dringen is voor goedkope stoffen en curry's, en waar mensen met een armlastig 
uiterlijk goed worden gefouilleerd. 

Ben je een in Singapore geboren Chinees, Indiër of Maleisiër, dan heb je meestal voldoende geld voor een 
middenklassemall als de CapitaMall of het Singapore Plaza, die altijd een Mango en een Zara hebben, en een 
foodcorner met een Soup Master, een Asian Delight, een Yong Tow Foo en een Mala Hotpot. In Singapore komen 
alle volkeren van oostelijk Azië samen, en al hun keukens. 

Boven in het paradijs liggen de malls van Singapore's beroemdste winkelstraat, de Orchard Road. Om hier goed 
inkopen te kunnen doen, moet je tot de filthy rich behoren. Die groep is in Singapore geen kleine minderheid. Let in 
deze malls op de vele witte mannen die achter Aziatische schonen aansjokken die de creditcard hanteren. Veel 
klandizie hier bestaat uit rijken uit de regio. Non-fictie: Indonesische, Chinese en Indiase kapitaalkrachtigen vliegen 
's ochtends in voor een medische scan of een neuscorrectie, struinen 's middags Orchard Road af en stappen 's 
avonds weer met volle tassen op het vliegtuig, na vanaf het terras van een bovengemiddeld geprijsd restaurant in 
het CBD nog even de lasershow van het MBS te hebben meegepikt. Een bezoek kan worden uitgebreid met een 
nachtsafari in de Singapore Zoo, een ontbijt met orang-oetans of een bezoek aan de spectaculaire 
Onderwaterwereld. Een soort Disneyland, wordt Singapore wel genoemd. Ook correct is: Disneyland met de 
doodstraf. 

Het kan niet anders of de Maleisische autoriteiten zijn verantwoordelijk voor de tonnen afval die drijven op de Straat 
van Johore. Op de brug over het zeestraatje dat Singapore van Maleisië scheidt, staan touringcars vast bij 
checkpoints. De bussen zitten vol Maleisiërs die 's ochtends het paradijs in mogen en er 's avonds weer uit moeten. 
In één maand verdienen ze met schoonmaakwerk in Singapore meer dan in een jaar in het moederland. 

Singapore, eilandstaatje, is geografisch gezien de punt onder het uitroepteken van het Thais-Maleisische 
schiereiland van Zuidoost-Azië. Gateway to Asia is de oude bijnaam, de Britten waren er lang de baas. Toch is dit 
geen plek die louter vanwege zijn gunstige ligging in een paradijs transformeerde. Die paradijsstatus is, kun je 
zeggen, afgedwongen door een paradijsbouwer, L(ee) K(uan) Y(ew), Singapore's leider in ruste, 90 lentes jong. 
Singapore's staatskranten volgen zijn gezondheidstoestand als de Zuid-Afrikaanse dat deden met die van Nelson 
Mandela. Elke boekhandel heeft zijn portie LKY voorin staan, The Wit and Wisdom of Lee Kuan Yew, The Grand 
Master's Insight en natuurlijk de memoires van de grote meester, From the Third World to the First - The Singapore 
Story 1965-2000. Voorwoord door boezemvriend Henry Kissinger. 

Wat zou Singapore zijn geweest zonder LKY? Ouderen in de eilandstaat kunnen je vertellen dat dit een drassig en 
armlastig oord was toen LKY na de breuk met Maleisië in 1965 het roer stevig in handen nam en Singapore met 
good governance opstuwde in alle indexen, statistieken en klassementen. LKY dwong een drastische 
modernisering af, LKY zorgde voor optimale condities voor het westerse bedrijfsleven, LKY maakte Singapore tot 
financieel hart van Azië, LKY wist corruptie nagenoeg uit te bannen, ja, ook met stokslagen en de strop. 

Uit het oeuvre van LKY: 'Ik geloof niet dat verkiezingen goed bestuur in de hand werken, vaak tonen ze een zekere 
zwakheid van geest - elke keer als de wind draait of de media mensen iets wijsmaken, moet je je koers gaan 
bijstellen.' Democracy it ain't. Nou en? Democratie en vrijheid zijn overschatte geloofsartikelen waar het Westen 
wereldwijd mee leurt, maar die landen die er niet klaar voor zijn een hoop narigheid bezorgen. Zegt prof. dr. Kishore 
Mahbubani, rector van de LKY School of Public Policy, daarvoor Singapore's ambassadeur bij de VN. In 
Mahbubani's boek De eeuw van Azië vinden we het beleid van LKY intellectueel ingebed. Het begrip vrijheid, zegt 
Mahbubani, is een gelaagd begrip dat door het Westen simplistisch wordt gebruikt. 

Wat hebben mensen aan vrijheid als ze niet te eten hebben of als het op straat levensgevaarlijk is? Neem Irak. 
Nagenoeg alle inwoners hadden nog liever de repressie van Saddam dan de democratie van nu. Kijk ook naar 
Afrikaanse landen waar mensen amper te eten hebben en waar verkiezingen steevast zorgen voor bloedbaden. De 
wet van Mahbubani: éérst moeten mensen vrij zijn van honger, dán vrij zijn van oorlog en gevaar, dán vrij zijn om 
een eigen beroep te kiezen en voldoende welvarend te worden. Als aan die voorwaarden is voldaan, komt politieke 
vrijheid in beeld. 

Dat is een te billijken redenering, vooral als democratie het eindstation blijft. Maar daarover is Mahbubani 
ambivalent. 'Het eigenbelang van westerse politici die gekozen willen worden, weegt voor hen altijd zwaarder dan 
hun morele verantwoordelijkheid.' Democratie zorgt al te vaak voor vervelend geharrewar, inefficiëntie en 
kortetermijndenken. Politici zien verkiezingen naderen en deinzen terug voor lastige beslissingen. Dan Singapore, 
waar verkiezingen formaliteiten zijn die de club van LKY steevast met royale percentages afsluit. Omdat de leiders 
geen kiezers hoeven te paaien, kunnen ze verstandig beleid voor de lange termijn uitstippelen. Dacht u dat 
Singapore zo hoog had kunnen scoren in ecologische klassementen als kiezers die reusachtige belastingen op 
auto's en benzine hadden kunnen wegstemmen? Dacht u dat Chinezen, Indiërs en Maleisiërs vreedzaam zouden 
samenleven als ze hun eigen partijen hadden kunnen oprichten? Dacht u dat het westerse bedrijfsleven in 
Singapore in een gespreid bedje was gestapt als kiezers alles hadden mogen goedkeuren? 

Kishore Mahbubani (65) is in het Westen behalve een graag geziene gast ook een goed lopend auteur. Het is 
verleidelijk een verband te zien met de internetfora waarop westerse mannen en vrouwen klagen over hun 
harrewarrende politici met slappe knieën, gekozen inderdaad. Een paar jaar geleden publiceerden de jonge 
Nederlandse journalisten Marten Blankesteijn en Irene de Zwaan De grote dictatortour. Ze hoorden een 
topondernemer de democratie flink kraken: '(Westerse) politici zijn alleen maar bezig met gekozen te worden.' Dan 
de dictatuur: 'Het is een ontzettend snelle en efficiënte manier van besturen.' De auteurs: 'Terug in Nederland zien 
we Balkenende en de zijnen er alles aan doen om zijn gelijk te bevestigen.' Ze sluiten af met een pleidooi voor 'een 
dictator zoals de dictator ooit bedoeld was. Niet een corrupt, machtsbelust mannetje, maar een daadkrachtige 
bestuurder.' LKY, honderd procent. 

Dr. Chee Soon Juan, neuropsycholoog: 'In de wetenschap was ik gewend vragen te stellen. Aan alle innovatie 
liggen vragen ten grondslag. Ik dacht: waarom mag je in Singapore geen vragen stellen? Ik ben de tel kwijtgeraakt 
hoe vaak ik in de gevangenis heb gezeten, meer dan tien keer. Het was niet alleen dat LKY geen tegenspraak 
duldde, hij vatte kritiek persoonlijk op.' 

Op het metrostation Ang Mo Kio ben je tien haltes verwijderd van de prachtbouw van het financiële centrum. 
Psychologisch bedraagt de afstand lichtjaren. Hier staan eindeloze hoeveelheden genummerde systeemflats. Dat 
er incidenteel eentje slecht in de verf zit, komt, zo wil het hardnekkige gerucht, omdat bewoners daar 'verkeerd' 
stemden, op de semiclandestiene oppositie. Te verifiëren is dat lastig. Laat in de buurt van een niet-geverfde flat de 
naam 'Dr. Chee' vallen en je krijgt een lachje of 'geen commentaar'. Voor dit verhaal werd een aantal Singaporese 
families benaderd voor een gesprek over hun dagelijks leven. Ze bedankten allemaal beleefd: niemand wilde in een 
stuk waarvoor ook Dr. Chee zou worden geïnterviewd. 

De Democratische Partij van Singapore huist 4 kilometer van de verre metrohalte. Er is geen huisnummer, er zit 
geen bordje op de deur. Gelukkig weet de visboer in de straat waar Dr. Chee zetelt. Een sjofele trap voert naar een 
appartementje waar net vis is gebakken, in het gangetje staan twee aftandse stoelen. Op een daarvan neemt een 
magere bebrilde man plaats. Dit is Singapore's oppositieleider, de man aan wie LKY en zijn opvolgers veel tijd 
spendeerden en persoonlijke aanvallen wijdden, en die ze, ook heel letterlijk, naar de marge van de samenleving 
verbanden. 

Chee Soon Juan: 'Een paar maanden nadat ik actief was geworden in de Democratische Partij werd ik van de 
universiteit ontslagen. Ik vocht de beslissing aan en werd veroordeeld tot een boete van een half miljoen. Mijn 
vrouw en ik moesten alles verkopen wat we bezaten. Later werd ik opnieuw veroordeeld tot een half miljoen. Dat 
konden we niet betalen en dus werd ik bankroet verklaard. Een beproefde tactiek. Wie bankroet is, mag niet 
meedoen aan verkiezingen. Iedereen die het de laatste dertig jaar opnam tegen het regime, overkwam hetzelfde: 
vervolging, faillissement, verstoting.' 

Waarom een universitaire carrière opgeven om oppositie te voeren in een paradijs? 'Wat u ziet, is oppervlakte. In 
bijna alle successen van Singapore is repressie een ingrediënt. Singapore maakt een dynamische indruk, maar 
alles wat dynamisch is in Singapore, is geïmporteerd. Er is geen eigen innovatie, geen eigen creativiteit. U ziet 
multi-etnische harmonie? Vreedzame co-existentie van volkeren en religies? Het is buitenkant. Gevoelens worden 
niet uitgesproken, maar onderdrukt. Er is hier geen vrije pers, geen vrij debat. Materialisme is een uitlaatklep, de 
shopping mall is voor veel mensen the great escape.' 

In De eeuw van Azië herinnert Kishore Mahbubani zich de vreugde die hem overspoelde toen ze thuis een wc 
kregen die je kon doortrekken. Nu heeft Singapore malls vol marmeren toiletten. Een grotere welvaartsprong werd 
in de geschiedenis zelden vertoond. En Singapore heeft zijn lessen doorgegeven aan de rest van het continent. 
Azië, bevrijd van een anti-materialistische boeddhistisch-taoïstische erfenis, is bezig aan een inhaalslag waarin het 
de westerse wereld materieel gaat overtreffen. Voorspelt Kishore Mahbubani. 

Een diplomaat: 'Voor Singaporezen telt de hoogte van hun salaris veel zwaarder dan voor westerlingen. Het 
gebeurt vaak dat westerse ondernemers hier hun beste mensen kwijtraken omdat ze ergens anders 100 dollar 
meer kunnen verdienen. Er bestaat nauwelijks zoiets als loyaliteit aan een bedrijf.' 

Een expat: 'Statusgevoeligheid is in Singapore extreem. Meisjes hebben drie maandsalarissen over voor een tas 
van Louis Vuitton, omdat ze daarmee deel gaan uitmaken van een andere klasse. In de dure wijken laten 
Singaporezen hun Filipijnse werkster twee keer per dag buiten hun BMW wassen, alleen maar voor de status. Er 
wonen hier westerlingen met enorme salarissen, maar toch zouden die hun bedienden zoiets nooit laten doen. 
Singaporezen willen ook altijd weten aan hoeveel van de vijf C's je voldoet.' 

De vijf C's: cash, creditcard, club, car, condo. De club is vaak een golfclub met flinke lidmaatschapstarieven. De car 
is vanwege de belastingen in Singapore geen speeltje van de gewone man. En wie in een condo woont, een 
luxeflat met zwembad die doorgaans dicht bij het centrum ligt, is de systeemflat ontstegen. Condo's hebben ook 
allemaal eigen namen à la 'The Cosmopolitan' of 'Paradise View', om ze extra te onderscheiden van de 
genummerde systeemflats in buitenwijken als Ang Mo Kio waar de oppositie huist. 

Vóór hij politiek actief werd, was Chee Soon Juan een van Singapore's jonge veelbelovende wetenschappers. 'Het 
was een weloverwogen besluit me bij de oppositie aan te sluiten. Ik wist wat de reactie van het regime zou zijn. Als 
je het spel meespeelt, word je beloond. Als je weigert een muilkorf om te doen, word je gepest. Maar het verlies van 
privileges is een kleinigheid vergeleken bij het inleveren van je vermogen zelf na te denken en in waarheid te 
leven.' 

In waarheid leven - die term gebruikte Václav Havel vroeger ook. Havel werd ook om de haverklap gearresteerd. Hij 
was ook krap behuisd toen hij nog een paria was van de Sovjetvazallen in Praag. En ook voor zijn politieke kansen 
gaf bijna niemand voor 1989 een cent. 

Verschillen tussen Havel en Dr. Chee bestaan er eveneens. De laatste voert oppositie in een financieel-
economische toplocatie waar het internationale bedrijfsleven hoge cijfers aan geeft én: waar de meeste 
autochtonen het gevoel hebben niet slechter maar beter af te zijn dan de verre omgeving. Weinig bestendigt het 
psychologische gevoel dat een plek 'goed' is meer dan gegadigden bij de poorten. Singapore, weet elke inwoner, is 
gewild. 

Zelfs op een doordeweekse ochtend met tropische stortbuien ogen Singapore's genummerde systeemflats fraaier 
dan hun communistische equivalenten op de mooiste propagandafoto's. Op twintig, dertig of veertig hoog hangen 
vrouwen de was buiten aan een soort lange vlaggestokken. 

Geen van die vrouwen is Singaporees. Bijna elke gewone Singaporese familie kan zich een Filipijnse huishoudster, 
'een Flippo' permitteren, die kookt, boent en wast. Bijna elke gewone Singaporees kan midden in de nacht een 
Bengaal, 'een Bangla', laten opdraven als de airco een raar geluid maakt. Bangla's werken voor een rotloon, 
Flippo's zijn soms zo wanhopig dat ze van 23 hoog briefjes naar beneden gooien: help me, ik ben al een jaar niet 
buiten geweest. Maar bij de poorten van het paradijs staan landgenotes te dringen om hun baantjes in te pikken. 

Een expat: 'Als je Singapore echt wil begrijpen, dan moet je ophouden het als een staat te zien. Het heet de 
Republic of Singapore, maar het is Singapore Corporate Limited. Het staatsapparaat functioneert als een bedrijf, de 
raad van bestuur is gefixeerd op winstcijfers, de CEO gaat als het nodig is over lijken. Werk je hard voor de firma, 
dan krijg je een mooi salaris. Stel je de autoriteit van de CEO ter discussie, dan vlieg je eruit.' 

Bedrijven heb je in soorten. Singapore Corporate Ltd. is geen bedrijf als Google Inc., met een creatieve afdeling 
waar mensen een paar dagen per week rare dingen mogen uitproberen. De paradox van Singapore is dat de 
leiding geen interne gekte toestaat, maar wel dingen binnenhaalt die zich elders in vrijheid hebben kunnen 
ontwikkelen. Experimentele architectuur, avant-gardistische kunstcollecties, spectaculair entertainment - allemaal 
uitvloeisels van andermans vrijheid waarmee het eigen huis wordt gedecoreerd. 

'Wat je in Singapore mist', zegt een diplomaat, 'dat is een beetje eigen anarchie, een beetje eigen gekte.' 

Zie het vooral niet aan voor een inflexibele dictatuur, zeggen alle buitenlanders die er langer zitten. De leiding is 
slim, die probeert wel degelijk in te spelen op wat onder de bevolking leeft. Dat jongeren meer vrijheid willen, is een 
feit waar de top zich terdege bewust van is. Er zijn kleine veranderingen. Westerse films, bijvoorbeeld, worden 
nauwelijks meer gecensureerd. Als er vroeger in een Hollywoodfilm coke werd gesnoven, werd de film in Singapore 
netjes drugsvrij gemaakt. 

Een voormalig expat herinnert zich een jonge Singaporese collega, arts, die als ex-dienstplichtige op herhaling 
moest en 'medisch toezicht' moest houden bij het toedienen van stokslagen aan gevangenen. Hij kwam geschokt 
terug. Dat lijfstraffen 'nuttig, heilzaam en effectief' zijn, zoals de grote meester LKY schrijft, is geen idee dat bij zijn 
klein- en achterkleinkinderen ingang vindt. Evenmin trouwens als een geheven vingertje op een marmeren toilet. 
Wie weet begint Singapore's perestrojka bij het plassen. De roemruchte bordjes met '150 Singapore dollar boete bij 
niet doortrekken!' zijn in veel openbare wc's weggehaald. 
YOU'RE A GREAT WAY TO FLY 
De beroemdste reclameslogan uit de geschiedenis van de luchtvaart, de duurste promotiecampagne, de meest 
iconische stewardess: ook wie nooit met Singapore Airlines heeft gevlogen, kent de tandpastawitte glimlach van de 
Singapore Girl en haar refrein 'You're a great way to fly'. Vóór de komst van de Singapore Girl hield geen 
stewardessenglimlach een intercontinentale vlucht lang stand, zeggen ze. Het verhaal dat deze stewardess in 1972 
werd gelanceerd omdat Lee Kuan Yew zich ergerde aan de luiheid en gemakzucht van Europese stewardessen, is 
apocrief. Feit is dat de Singapore Girl een revolutie in de luchtvaart in de bewerkstelligde. Gehuld in een door de 
Franse ontwerper Pierre Balmain gestileerde versie van de traditionele Sarong Kebaya, verpersoonlijkte zij de 
overtreffende trap van Aziatische hoffelijkheid en verwennerij. Garuda Airlines, Emirats en Etihad kopieerden haar 
charmes tot in de details. Singapore Airlines blijft een van 's werelds hoogst gewaardeerde 
luchtvaartmaatschappijen, en een van 's werelds duurste. 
VOORBEELD VOOR DE VOLKSREPUBLIEK 
Hardop uitgesproken werd het nooit. Dát Singapore vanaf de late jaren zeventig van de vorige eeuw een 
voorbeeldfunctie vervulde voor de Volksrepubliek China, behoeft weinig twijfel. Deng Xiaoping liet Mao's portret 
boven het Tiananmen-plein hangen, maar had daar eigenlijk Lee Kuan Yew moeten hangen. Het was LKY's 
mengsel van autoritarisme en kapitalistische geneugten die menig ex-acoliet van Mao op andere gedachten bracht. 
Kishore Mahbubani stelt in De eeuw van Azië: 'Deng opende de ogen van het Chinese volk (voor de geneugten van 
het materialisme) op dezelfde manier waarop mijn ogen in mijn jeugd geopend werden (door LKY).' De 
Nederlandse sinoloog Kristoffer Schipper bestempelt Lee Kuan Yew als de belichaming van een modern 
karikaturaal confucianisme waarin alles draait om gehoorzaamheid en dat nauwelijks iets van doen heeft met de 
oorspronkelijke leer van Confucius. Dat de Volksrepubliek China thans overal ter wereld Confucius-instituten opent, 
kan worden gezien als een verkapt eerbetoon aan Singapore's LKY. 
'Wat u ziet, is oppervlakte. In bijna alle successen van Singapore is repressie een ingrediënt' 
 
Graphic

 
Het Marina Bay Sands (midden), drie wolkenkrabbers met een schip erop à 8 miljard euro. Elke avond is er een 
lasershow.
Foto Flickr Vision
Gasten van het Marina Bay Sands-hotel kijken uit over Singapore vanuit het 'oneindigheidsbad' boven op de 
wolkenkrabber.
Foto Getty
Foto Sherwin Huang / Flickr.com
Foto Jerry Wong / Flickr.com
Foto Jerry Wong / Flickr.com
Singapore de schoonste: daar wordt hard aan gewerkt, veelal door migranten uit omliggende landen die er vele 
malen meer kunnen verdienen dan thuis. Op de foto raapt een man een sigarettepeuk op. Op straatvervuiling staan 
strenge boetes.
Foto S.Merliahmad / Flickr.com
Foto Gwydion M. Williams / Flickr.com
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Government Departments + Authorities (87%); Maritime Piracy (82%); Hijacking (82%); Military Weapons 
(67%); Base Metals Markets (62%); International Trade (62%) 
 

Company:  LVMH MOET HENNESSY LOUIS VUITTON SA (80%);  ERMENEGILDO ZEGNA HOLDITALIA SPA 
(50%) 
 

Industry: Telecommunications (93%); Oil + Gas Industry (78%); Internet + Www (70%); Retail + Wholesale Trade 
(70%); Tobacco Industry (65%) 
 

Load-Date: July 18, 2014

 
End of Document





Bildungsroman en proeve van cultuurkritiek
de Volkskrant
19 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 619 words
Byline: HANS BOUMAN
Body


Fictie 
Christos Tsiolkas: Barracuda 
**** 
Uit het Engels vertaald door Tjadine Stheeman en Onno Voorhoeve. 
Anthos; 396 pagina's; EUR 21,99 

Moet je, om ergens de absolute top in te kunnen halen, een monomane psychoot zijn? En wanneer je die absolute 
top niet bereikt, wat gebeurt er dan met je? Dit zijn slechts twee vragen die de Australische schrijver van Griekse 
komaf Christos Tsiolkas opwerpt in zijn vijfde roman Barracuda. Hij stelt er meer. Over de klassenloosheid van de 
Australische maatschappij, de rol van ouders, die van etnische afkomst, sportverdwazing, het gebruik van 
geweld... 

Barracuda is het verhaal van Danny Kelly, een jongen met een geweldig zwemtalent, die wordt gedreven door de 
onstuitbare ambitie om op de Olympische Spelen van 2000 in Sydney goud in de wacht te slepen. Tijdens een 
regionale wedstrijd wordt zijn talent opgemerkt door de zwemleraar van een deftige privéschool in Melbourne. 
Danny krijgt een beurs aangeboden om er te gaan studeren en zich zo met optimale begeleiding verder te 
bekwamen in het zwemmen. 

Maar zo eenvoudig ligt dat niet. Als zoon van een Schotse vrachtwagenchauffeur en een Griekse kapster heeft hij 
een working class-achtergrond. Zijn eerste dag op de privéschool is hij geïmponeerd door zowel de 
kathedraalachtige uitstraling van het gebouw als door de leerlingen: 'Ze hadden de gaafste huid, de best geknipte 
haren en de witste regelmatigste gebitten die hij ooit had gezien.' 

Danny voelt zich vies en lelijk en zijn medeleerlingen doen er alles aan om die gevoelens te versterken. Hij noemt 
zijn school dan ook 'het Kuttius'. Slechts door van zich af te slaan, zich geheel op het zwemmen te richten en daarin 
iedereen de loef af te steken, kan hij zijn eigenwaarde behouden. Het levert hem de reputatie op een gestoorde gek 
te zijn, alsook de bijnaam Barracuda. Ondanks zijn positie van outcast blijft Danny ook voor de lezer een tamelijk 
naar mannetje. Maar wel een die fascineert. 

Tsiolkas geeft zijn roman gestalte via twee verhaallijnen, die elkaar afwisselen. Naast het verhaal van de jonge 
Danny in de jaren negentig, dat in de derde persoon wordt verteld, is er het verhaal van dertiger Dan, in de eerste 
persoon. Geen van beide verhaallijnen is geheel chronologisch van aard, maar grosso modo beweegt het Danny-
verhaal voorwaarts, richting het moment van absolute glorie. 

Het Dan-verhaal grijpt terug op wat er is gebeurd. Al snel wordt duidelijk dat de Dan die we als dertiger in Glasgow 
aantreffen geen voormalig olympisch kampioen is. Integendeel, hij lijkt een afkeer van water te hebben en 
gaandeweg wordt ook duidelijk dat hij in de gevangenis heeft gezeten. Er is iets vreselijks misgegaan met de 
ambities van de jonge Danny. 

De kundig uitgewerkte structuur van twee naar elkaar toe bewegende verhaallijnen geeft Barracuda een geweldige 
spanning. Het afwisselend gebruik van de derde persoon (de jonge Danny, gespeend van zelfinzicht) en de eerste 
persoon (de oudere, iets wijzere Dan) is verteltechnisch welgekozen. 

Behalve een bildungsroman is Barracuda ook een proeve van cultuurkritiek. Tsiolkas plaatst vraagtekens bij de 
mate waarin de jonge Australische natie haar identiteit ontleent aan haar sportieve prestaties en laat 
doorschemeren dat zijn land nauwelijks minder klassenbewust is dan Groot-Brittannië. 

Een van de boeiendste bijfiguren is Danny's vader, die loyaal blijft aan zijn afkomst en Danny waarschuwt voor zijn 
ambities, niet alleen om hem voor teleurstellingen te behoeden, maar ook omdat hij bedenkingen heeft tegen de 
morele consequenties ervan. Het duurt even voordat zoonlief de wijsheid van die woorden inziet. 

Barracuda is het verhaal van een Icarus die wel in zee stort, maar dankzij Daedalus toch niet verdrinkt. 
 
Graphic

 
Tsiolkas verhaalt in Barracuda over een jonge zwemmer die olympisch kampioen wil worden.
Foto ANP
Christos Tsiolkas: Barracuda
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Sports + Recreation (67%) 
 

Load-Date: July 18, 2014

 
End of Document





Knoppenkunde is geen computeronderwijs
de Volkskrant
19 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 23
Length: 672 words
Byline: PETER DE WAARD
Body


De kwestie Peter de Waard 
Behalve ergernis over de tijdverspilling, is er onder Nederlandse ouderen ook jaloezie over hoe de nieuwe 
generatie met snelle vingers tussen twee gerechten door een 'appje downloadt', een spelletje doet of een berichtje 
met foto stuurt vanaf tablet of mobiele telefoon. Zelf gaan ze voortdurend in de fout omdat hun te dikke vingers het 
verkeerde knopje raken of het juiste letterteken niet weten te vinden. 

De nieuwe generatie - de zogenoemde digitale autochtonen - is veel handiger met moderne elektronica dan de 
babyboomers - de digitale allochtonen. Helaas is het vooral knoppenwijsheid. Ze hebben een grote passieve 
kennis van de apparaten, omdat ze ermee zijn opgegroeid. Maar ze hebben vaak geen enkel idee van de 
algoritmen die schuilgaan achter de programma's die ze gebruiken voor het maken van bizarre plaatjes en andere 
internet-ongein. Hierdoor is er ook een schreeuwend tekort aan programmeurs en dreigt Nederland de boot te 
missen. 

Vorig jaar waarschuwde de Koninklijke Nederlandse Academie voor Wetenschappen al voor 'digitale 
ongeletterdheid' onder Nederlandse scholieren. Staatssecretaris Sander Dekker besloot daarop de Stichting 
Leerplan Ontwikkeling (SLO) hier een rapport over te laten opstellen dat in september uitkomt. Inmiddels verrichten 
robots medische handelingen, schrijven ze artikelen en printen ze hulpstukken uit. Algoritmen kiezen voor mensen 
hun huis, baan en relatie. 

De exponentiële groei van de digitalisering leidt ertoe dat de overheid steeds verder achter de feiten aanloopt. Het 
Nederlandse onderwijs verkeert in een Ot- en Sientijdperk. Het vak computerkunde in het Nederlandse voortgezet 
onderwijs - als dat al op het lesrooster staat - dateert van twintig jaar geleden. Op scholen wordt hoogstens geleerd 
hoe software kan worden gebruikt, maar niet hoe het wordt gemaakt. Juist dat laatste wordt steeds belangrijker. 
Niet alleen de bèta's die in Delft de instrumenten leren bouwen, maar alle scholieren zouden moeten leren hoe 
algoritmen die data sorteren in elkaar steken en worden gebruikt voor het maken van programma's. 

Het gaat niet om het beschikbaar stellen van laptops of iPads in de klas zoals op de door Maurice de Hond 
gepropageerde Steve Jobs-scholen. Die zijn nuttiger voor volwassenen. Scholieren zijn al handig in het opnemen 
en bewerken van beelden met een smartphone. Alleen weten ze veelal niets van de programma's die daar een 
nieuwe dimensie aan kunnen geven: de essentie van de digitalisering 

Algoritmen zijn veel meer dan spielerei. Bedrijven en geheime diensten doen er hun voordeel mee. De rechtspraak 
en de wetenschap gebruiken ze. Algoritmen, die bij Google liefkozend panda en hummingbird worden genoemd, 
zijn de kookrecepten voor alles wat in de toekomst aan toegevoegde waarde wordt gecreëerd. 

In Groot-Brittannië wordt het vak programmeren ('computing') vanaf september verplicht: niet alleen op de 
middelbare scholen maar zelfs in de laagste klassen van de basisschool. Kinderen van vijf jaar moeten voordat zij 
bij wijze van spreken 2 plus 2 kunnen optellen al leren wat algoritmen zijn en hoe deze worden toegepast op 
digitale apparaten. Daarnaast moeten zij vanaf hun zevende jaar zelf programma's maken en technologie kunnen 
gebruiken voor het creëren en bewerken van digitale content. Groot-Brittannië loopt nu voorop, samen met Israël, 
Denemarken en Australië. 

Hoogleraar Han van der Maas van de Universiteit van Amsterdam pleitte vorig jaar al voor de invoering van 
programmeeronderwijs op de basisscholen, terwijl op gymnasia klassieke talen zouden kunnen worden vervangen 
door digitale. Elke universiteitsstudent zou moeten kunnen programmeren, waaronder ook het maken van apps, 
databases en websites valt. 

Als daarmee geen haast wordt gemaakt zijn de digitale autochtonen van nu ondanks het snelle vingerwerk de 
digitale allochtonen van morgen. 

Peter de Waard vervangt tot en met 9 augustus de column van Frank van Kalshoven 

Reageren? 

p.dewaard@volkskrant.nl 
Nederland dreigt te verzeilen in nieuw tijdperk van Ot & Sien 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Teaching + Teachers (94%); Internet Social Networking (68%) 
 

Company:  GOOGLE INC (56%) 
 

Industry: Educational Services (71%) 
 

Load-Date: July 18, 2014

 
End of Document





Vredesmissies mogen al vaker geweld gebruiken ter verdediging van 
burgers
de Volkskrant
19 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 16
Length: 851 words
Byline: THEO KOELÉ
Body


Analyse Srebrenica 
Heeft de uitspraak van de Haagse rechtbank over Screbrenica, deze week, grote gevolgen voor de inzet van 
vredesmissies? Deskundigen zijn verdeeld, maar er is al veel veranderd. 
Stel: Nederlandse VN-militairen die nu in opereren in Mali, komen in een vergelijkbare situatie terecht als hun 
voorgangers in Srebrenica. Oprukkende vijandige troepen, die een stroom vluchtelingen voor zich uit drijven. De 
VN-commandant, een buitenlander, zegt dat de Nederlanders niet moeten optreden. Ze krabben zich achter de 
oren. Doen ze niets, dan lopen ze de kans jaren later door een rechter in eigen land in gebreke te worden gesteld. 
Negeren ze het bevel, dan betreden ze een juridisch mijnenveld. De VN genieten immuniteit, lidstaten die meedoen 
aan VN-missies niet. 

Dit 'virtuele dilemma' schetst Jaap de Hoop Scheffer, voormalig secretaris-generaal van de NAVO en nu hoogleraar 
internationale politiek en diplomatieke praktijk aan de Universiteit Leiden. Hij denkt dat de uitspraak van de Haagse 
rechtbank, deze week, verstrekkende gevolgen kan hebben voor de politieke besluitvorming over de inzet van 
militairen. In het uiterste geval: de weigering om nog langer troepen beschikbaar te stellen voor missies onder VN-
vlag. 

De rechter bepaalde dat Nederland aansprakelijk is voor de deportatie van 320 moslimmannen van de compound 
van Dutchbat III, het VN-contingent dat geacht werd hen en duizenden anderen in Srebrenica te beschermen tegen 
de Bosnische Serviërs. Nabestaanden hebben volgens de rechtbank recht op een schadevergoeding. 

Dat de uitspraak Nederland en andere 'troepenleveranciers' kopschuw kan maken, is een opvatting die grosso 
modo wordt gedeeld door experts als Ko Colijn, directeur van het Haagse instituut Clingendael voor internationale 
betrekkingen, en generaal b.d. Frank van Kappen, VVD-senator en voormalig VN-adviseur. Daar tegenover staan 
de meningen van deskundigen zoals Jill Coster van The Hague Institute for Global Justice, die deze week in de 
Volkskrant aan het woord kwam, en Willem van Genugten, hoogleraar internationaal recht aan de Universiteit 
Tilburg. Coster betoogde dat de VN na de afzijdigheid van blauwhelmen bij bloedbaden in Bosnië, Somalië en 
Rwanda de bescherming van burgers een hogere prioriteit hebben toegekend. 

Van Genugten zegt zelfs dat de uitspraak van de Haagse rechtbank 'niets' zal veranderen. 'Nederland en andere 
landen zijn zeker sinds 'Srebenica' al alerter geworden op de risico's van deelname aan vredesmissies. Dat geldt 
zowel voor politici als militaire leidinggevenden.' Ook Van Genugten wijst op Mali, 'een niet al te gevaarlijke missie 
onder VN-vlag.' Volgens hem doet Nederland 'moeilijke dingen, zoals de missie in de Afghaanse provincie 
Uruzgan, in NAVO-verband'. 

De Hoop Scheffer spreekt over lessons learned, militair jargon voor: lering trekken uit slechte ervaringen. 
Nederland stuurde F-16's naar Afghanistan om Nederlandse troepen zo nodig te hulp te schieten. In Mali zijn 
Nederlandse Apache-gevechtshelikopters gestationeerd ter bescherming van de eigen militairen. Het is een 
rechtstreeks gevolg van 'Srebrenica', toen de militaire VN-leiding geen gehoor gaf aan de Nederlandse roep om 
luchtsteun om de opmars van Bosnische Serviërs te stoppen. 

De voormalige NAVO-chef vindt het veelbetekenend dat Franse troepen in Mali niet onder VN-bevel opereren. Ze 
bonden op eigen houtje de strijd aan met jihadisten en andere opstandelingen, en gaan daar zelfstandig mee door. 
'De Fransen zeggen: die bevelsstructuur van de VN, daar willen wij niet onder vallen.' 

De rechterlijke macht heeft Nederland, en wellicht ook andere landen, een niet mis te verstane boodschap 
gegeven. De VN genieten immuniteit. Zo niet de lidstaten die troepen sturen. 'Dat heeft ook consequenties voor 
individuele militairen', meent De Hoop Scheffer. Anderen wijzen erop dat de uitspraak van de rechter niet militairen, 
maar de Nederlandse staat geldt. 

Hoe de uitspraak van de rechter ook wordt geïnterpreteerd, feit is dat VN-troepen deze eeuw met een 'robuuster 
mandaat' worden uitgezonden. Zelfverdediging is niet meer de enige reden om naar de wapens te grijpen. De VN 
omarmden het concept Responsability to Protect, dat voor blauwhelmen de opdracht inhoudt om alles te doen ter 
bescherming van de bevolking, inclusief het gebruik van geweld. 

Hoe anders dan in Srebrenica ging het eind vorig jaar in Zuid-Soedan. VN-bases werden overspoeld door burgers 
die aan een uitbarsting van geweld in 's werelds jongste natie wilden ontkomen. Ze werden toegelaten, zij het niet 
van ganser harte. 'Er was gewoon geen houden aan', zei een VN-medewerker op een van die bases. 

De kampementen zijn overvol, vluchtelingen leven er veelal onder erbarmelijke omstandigheden. Maar ze worden 
niet weggestuurd, zoals moslimmannen destijds in Srebrenica. Buiten de compounds zijn de Zuid-Soedanezen hun 
leven niet zeker. Het concept van safe havens, veilige plekken, bleek in Bosnië een illusie, maar is in Zuid-Soedan 
anno 2014 werkelijkheid geworden. 
Op VN-bases in Zuid-Soedan werden burgers wel toegelaten. 
'Er was gewoon geen houden aan', zei een VN-medewerker. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Defense Departments (94%); Weapons + Arms (70%); Armed Forces (69%); International Relations 
(68%); Arms Embargoes (61%) 
 

Load-Date: July 18, 2014

 
End of Document





Washington DJ
de Volkskrant
19 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 1561 words
Byline: MAARTJE VAN HOEK
Body


Ik ben vertrokken 
V Zomer trekt de wereld rond langs Nederlanders die in het buitenland een opmerkelijke loopbaan hebben. 
Vandaag: leven en werken in Washington, verteld én gefotografeerd door Martijn Deijkers, beter bekend als dj 
Martyn. 
MUZIEK MAKEN IN AMERIKA 
'Washington is geen stad die bekend staat om haar muziek. Ik kwam hier dan ook niet om een muzikale reden. Ik 
werd verliefd op Alexandra, een Amerikaans meisje dat op vakantie was in Amsterdam. Ze zocht iemand die haar 
de toffe plekken van de stad wilde laten zien, een vriend stelde mij aan haar voor. Het was meteen duidelijk. We 
hebben een jaar in Rotterdam gewoond en zijn toen naar Washington vertrokken. 

'Ik ben een Nederlandse dj en producer in de VS. Elektronische muziek is in Amerika sterk in opkomst, ze noemen 
het EDM (Electronic Dance Music). Maar die term zegt mij niet zoveel. EDM is commerciële muziek, om te 
entertainen, je kunt er miljoenen mee verdienen. Het is een industrie met festivals en merchandising. Ik heb daar 
niets mee. Wat ík doe is iets anders. Voor mij is muziek persoonlijke expressie, een kunstvorm. Ik maak ook 
elektronische muziek, maar ik wil met mijn platen mensen kennis laten maken met nieuwe, inspirerende geluiden. 
Dat wil ook als ik draai. 

'In de jaren negentig was de dj een gast die ergens in een donker hoekje de platen aan elkaar draaide. Nu is hij een 
ster. Mijn sets duren normaal gesproken twee uur; ik draai zowel in de VS als in Europa. Daar, in Berlijn 
bijvoorbeeld, draai ik ook makkelijk vier uur achter elkaar. 

'Mijn vader (oud PSV-voetballer Gerrie Deijkers, red.) overleed in 2003. Zijn dood heeft mijn carrière sterk 
beïnvloed. Ik woonde op dat moment in Eindhoven, organiseerde feesten onder de naam Red Zone en draaide in 
het plaatstelijke poppodium De Effenaar. En ik was een internetbedrijf begonnen, Us media, dat nog steeds 
bestaat. Ik nam mijn werk wel redelijk serieus, maar had niet echt de juiste drive. Ik deed van alles, muziek was 
vooral nog een hobby. Toen mijn vader stierf, merkte ik dat het leven eindig is. Ik dacht: jongen, je moet eens 
stoppen met freestylen. Ga eens iets laten zien. 

'Vanaf dat moment ben ik serieuzer muziek gaan maken. Ik heb nu drie albums gemaakt en treed ongeveer zestig 
keer per jaar op. In het begin draaide ik veel drum 'n' bass, geïnspireerd op de Metalheadz-avonden die ik in 
Londen met vrienden bezocht. De sfeer daar, de muziek, dat wilde ik naar Eindhoven brengen. Maar precies in die 
tijd werd dat opgesplitst in donkere, duistere drum 'n' bass en een wat muzikalere, meer jazzy variant. Ik zocht naar 
iets ertussenin. Daarom ben ik zelf begonnen met muziek maken. Na een aantal singles resulteerde dat in mijn 
eerste album, Great Lengths. Nu, vijf jaar later, is net mijn derde uitgekomen, The Air Between Words. De muziek is 
een mix van genres, voornamelijk house en techno. Maar de atmosfeer en energie van die eerste Metalheadz-
avonden is er nog wel in te vinden. 

'Een paar jaar geleden ben ik tijdelijk gestopt met optreden in Amerika. EDM was hier zo hard aan het gaan, dat 
alle clubs dj's uit die scene wilden boeken. Ik draaide dan eerst en deed twee uur mijn stinkende best om met 
nieuwe dingen te komen, iets op te bouwen tijdens een set. En dan kwam daarna een gast die meteen met de 
eerste plaat, whaaaam, de zaal wilde laten juichen met climax na climax. Dan gaat het alleen nog maar om het 
directe effect. Ik vond dat zo teleurstellend dat ik besloot even niet meer te werken in de VS. 

'Nu draai ik weer gewoon, in Europa en in Amerika. De EDM is alweer weg uit de clubs. Behalve in Brooklyn word 
ik geboekt in Chicago, San Francisco en Miami en ik draai ook veel in Montreal en Toronto.' 
LEVEN IN WASHINGTON 
'Alexandra wist, toen ze me leerde kennen, dat ik door mijn werk veel op reis ben. Ik treed zestig keer per jaar op, 
meestal in het buitenland. Dus het was voor mij belangrijk dat we dicht bij een groot vliegveld zouden wonen. Het 
werd Ashburn in de staat Virginia, ten westen van de buitenwijken van Washington DC en vlak bij Washington 
Dulles Airport. 

'Ik ben opgegroeid met een vader die veel weg was. Hij was niet bij mijn geboorte, omdat hij ergens moest spelen. 
Alles draaide thuis om voetbal. We aten bergen spaghetti 's middags - moest pa weer een wedstrijd spelen. 

'En nu doe ik dus hetzelfde. Twee jaar geleden was ik zo veel in Europa dat ik eigenlijk niet kon spreken van een 
'thuis' in Washington. Dat wilde ik niet meer. Ik wil hier echt iets opbouwen. Nu vlieg ik steeds voor vier dagen naar 
Europa en draai dan op een paar plekken achter elkaar, maar daarna kom ik thuis. 

'Thuis, ja, dat is nu Ashburn. Het eerste jaar ben ik veel in het toeristische Washington geweest, ik heb alle musea 
bezocht, rondgefietst. Nu kom ik minder op dat soort plekken. Ik heb een studio aan huis, dat is erg prettig. 

'Ik merk dat ik steeds vaker lokaal werk. Ik zoek bewust mensen in Washington uit de muziekwereld op, kom naar 
U Street Music Hall om muziek te luisteren. Veel types uit de Amerikaanse scene zoeken labels in Europa, ik kan 
ze daarbij helpen. Tof toch? In DC ga ik naar Earcave, een platenzaak van een gast die een eigen label heeft, PPU. 
Hij heeft verrassende underground houseplaten. Met vrienden kom ik vooral in Georgetown, dat is een prachtige 
wijk in Washington. Mosselen eet ik bij Brasserie Beck, ik heb een mosseltik. Mijn ouders reden vroeger met ons 
naar België om mosselen te eten, alleen als de r in de maand zat. Hier in Amerika serveren ze het hele jaar door 
mosselen. Als ik in New York ben bezoek ik Co-op 87 op Guernsey Street in Brooklyn. Co-op 87 is mijn geheime 
plek voor oude platen. 

'Wanneer ik niet met muziek bezig ben, zit ik op de fiets. Ik ben dol op wielrennen. Dat kan vanaf hier fantastisch. 
Vijf minuten doortrappen en het ziet er desolaat uit, ruraal. Als ik fiets ben ik niet met muziek bezig. Fietsen heeft 
iets meditatiefs. Triest hè, een echte midlifecrisishobby. Ik heb ook een erg mooie fiets, een Eddy Merckx. Fietsen 
heeft voor mij alles met meditatie te maken. Ik fiets graag de W&OD-trail, een fietspad van meer dan 200 kilometer 
dat dwars door de bergen van Virginia loopt, van de Potomac-rivier bijna tot aan Ohio. Het pad is een oude 
spoorlijn die is geasfalteerd. 

'Op de fiets luister ik niet naar muziek, ik luister naar de geluiden buiten. Dat is veel mooier. Thuis draai ik van alles, 
maar weinig elektronische muziek. Ik draai graag oude popmuziek uit de jaren tachtig. David Bowie, Japan, Yellow 
Magic Orchestra bijvoorbeeld. Of jazz, John Coltrane en Pharoah Sanders. 

'Ook in Ashburn gebruik ik de fiets. Of ik neem de taxi of de trein, want ik heb geen rijbewijs. Behoorlijk onhandig in 
Amerika, dit land is enorm gericht op automobilisten.' 
OMZIEN NAAR NEDERLAND 
'Als alles goed gaat, word ik eind augustus vader. Ik twijfel of ik mijn dochter Nederlands ga leren. Hoezo niet?, 
reageren mijn vrienden in Nederland verbaasd. Maar Nederlands, wat heb je eraan? Mijn moeder, die voor het 
eerst oma wordt, doe ik volgens mij geen extra plezier met een kind dat Nederlands spreekt. Bovendien: met mijn 
vrouw spreek ik Engels en mijn vrouw spreekt ook Spaans. Misschien heeft ons kind meer aan de Spaanse taal in 
de toekomst. 

'Ik ben een paar keer per jaar in Nederland voor optredens, dus ik mis Nederland niet echt. Als ik er ben, slaap ik bij 
mijn broer, die woont nog in Eindhoven. Omdat ik redelijk veel in Nederland ben, komt mijn familie eigenlijk nooit bij 
mij in Amerika langs. Mijn moeder is hier nog nooit geweest. Ze vindt Amerika te ver. 

'Tijdens het Amsterdam Dance Event verblijf ik in Amsterdam. Daar gedraag ik me als een toerist, heerlijk. Ik 
wandel over de grachten en prop mijn koffer vol met zoute drop. Ik mis het eten uit Nederland: gevulde speculaas, 
kaas, mosselen, ja ook de stroopwafels. En de diepte van goede tv-programma's zoals 24 uur met en 
Zomergasten. 

'Nu ik in Amerika woon, vind ik Nederland klein. De minister-president die op de fiets naar zijn werk komt, daar kan 
ik me enorm over verbazen. Zie je Obama dat al doen? In Nederland moet zelfs de hoogste baas de indruk geven 
dat hij vooral niet te veel uitgeeft. Daarom komt hij met de fiets. Maar als je dan toch de belangrijkste bent, doe dan 
iets met die macht. Rijd het Binnenhof op in een enorme Bentley. Zodat iedereen weet: daar komt hij aan, the boss. 

'Nederlanders zijn extreem goed in organiseren, in regels maken. Je moet wel, met zo veel mensen op zo'n klein 
stukje land. In 2012 ben ik Amerikaan geworden. Een maand voor de presidentsverkiezingen kreeg ik mijn 
paspoort. Maar ik bleef ook Nederlander. 

'Toen ik na de ceremonie die grote hal uitliep, waar ik met vijfhonderd anderen met de hand op mijn hart de de 
belofte van trouw had afgelegd, was ik blij Amerikaan te zijn. 

'Maar nog blijer was ik dat ik ook nog Nederlander ben. Amerikanen vinden het normaal dat je vasthoudt aan de 
tradities van je land van afkomst. In Amerika mag je blijven wie je bent.' 
MARTIJN DEIJKERS 
1974 geboren in Geldrop 

1986 havo in Geldrop 

1991 Academie voor de Journalistiek, Tilburg 

1992 Fontys Hogeschool: Nederlands en communicatie 

1996 begint met vriend webdesignbedrijf Us Media 

1996 gaat feesten organiseren onder de noemer Red Zone 

2002 verhuist naar Rotterdam 

2004 gaat eigen muziek produceren 

2007 verhuist naar Virginia, VS 

2009 eerste album Great Lenghts 

2011 album Ghost People 

2014 album The Air Between Words 
 
Graphic

 
Foto Martijn Deijkers
Foto Martijn Deijkers
Foto Martijn Deijkers
Foto Martijn Deijkers
Foto Martijn Deijkers
Foto Martijn Deijkers
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Music (94%); Artists + Performers (62%) 
 

Load-Date: July 18, 2014

 
End of Document





Zullen Europa en Poetin naar Obama luisteren?
de Volkskrant
19 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 8
Length: 769 words
Byline: ARIE ELSHOUT
Body


Analyse Vliegramp 
President Obama hoopt dat de ramp zal leiden tot een andere houding van Europa jegens Rusland. Maar dat is de 
grote vraag. 
De gruwelijke dood van 192 Nederlanders en al die andere onschuldige inzittenden van het Maleisische 
passagiersvliegtuig bevat een belangrijke les, zo was vrijdag de boodschap van president Obama. Hij sprak van 
een wake-upcall, een waarschuwing voor Europa en de wereld dat het conflict in het oosten van Oekraïne iedereen 
kan raken. 

Obama zei daarmee niets te veel. 'Er bestaan geen verafgelegen landen meer, twitterde de bekende Amerikaanse 
journaliste Anne Applebaum. 'Alles is met elkaar verbonden.' Nederland genoot een maand lang onbekommerd van 
het WK-voetbal, maar nog geen week later dringt een andere, grimmige realiteit zich op en wordt het land in rouw 
gedompeld. Nooit na de Tweede Wereldoorlog zijn er in één klap zo veel Nederlandse burgers omgekomen door 
een oorlogswapen, door een oorlogshandeling. 

Ze werden het slachtoffer van een vreselijk toeval. Ze waren op het verkeerde moment op de verkeerde plek. Maar 
het maakt wel duidelijk dat de oorlog in Oekraïne minder ver was dan ze bij het instappen moeten hebben gedacht. 
Nederland, comfortabel gelegen in de ordelijke wereld, is ineens heel hard geconfronteerd met de wanordelijke 
wereld. 

Het is de Amerikaanse columnist Thomas Friedman die afgelopen week het onderscheid maakte tussen de 'world 
of order' en de 'world of disorder'. Wie het nieuws volgt, kan redelijk goed de grenzen aangeven tussen die twee 
werelden. Op vele plekken wordt gevochten: in Europa tussen Russische separatisten en Oekraieners, in het 
Midden-Oosten tussen soennieten en sjiieten en tussen Israël en Hamas. 

Het lijkt ver van ons bed, maar de grens tussen vredige en gewelddadige gebieden is tot op zekere hoogte poreus. 
In Parijs vallen anti-Israëlische demonstranten een synagoge aan. In Brussel vallen doden bij een aanslag op een 
joods museum. In Nederland en elders waarschuwen veiligheidsdiensten voor de terugkeer van geradicaliseerde 
jihadisten uit Syrië. In Europa en de VS kampen de regeringen met de massale komst van vluchtelingen die een 
veilig heenkomen zoeken voor het geweld in hun landen. 

Obama en de westerse regeringen staan voor de moeilijke opdracht om de spill over vanuit de wereld van 
instabiliteit en chaos tegen te gaan. Hij volgt daarbij een politiek van uiterste terughoudendheid. Hij kiest voor 
diplomatie en sancties. Geen militaire actie, niet in Syrië, niet in Irak, niet in Oekraïne. En hoewel hij in al die 
individuele gevallen het gelijk aan zijn kant lijkt te hebben, begint de opstelsom van moeilijk beheersbare 
brandhaarden zo langzamerhand negatief voor hem uit te pakken. Hij staat er slecht voor in de peilingen. 

In het geval van het Maleisische passagiersvliegtuig gaat het nu om drie dingen, zo verwoordde de linkse 
Amerikaanse nieuwszender MSNBC het kort en krachtig. Zoek uit hoe het is gebeurd. Zoek uit wie het heeft 
gedaan. Zoek uit wat de prijs moet zijn die de schuldigen moeten betalen. Obama bevond zich op dat moment vlak 
bij de studio. Hij zamelde in New York geld in bij rijke donors voor de verkiezingen later dit jaar. 

Komend uit Delaware had hij de Air Force One een stukje laten omvliegen, zodat hij de tijd had voor 
telefoongesprekken met zijn Oekraïense collega en de Maleisische premier. Vlak voor de landing kwam het nieuws 
van de Israëlische grondinvasie in Gaza. Zul je net zien. Op de grond belde de president met minister Kerry en zijn 
nationale veiligheidsteam. Later belde hij ook met premier Rutte. Ondertussen ging hij door met geld inzamelen. 
Alles onder controle. Of niet? 

Hij hoopt dat de tijd hem gelijk zal geven, dat Poetin onder druk van de sancties tot inkeer zal komen. Vrijdag in een 
ontmoeting met de pers bleef de president voorzichtig. Hij omschreef de dood van onschuldige burgers als 'een 
schanddaad van onbeschrijflijke proporties'. Maar voor hij iets onderneemt, wil hij eerst meer feiten. Hij zei ook dat 
de VS 'schouder aan schouder' staan met de rouwende Nederlandse bevolking. De fatale raket was volgens hem 
afkomstig uit 'een gebied dat onder gezag staat van door Rusland gesteunde separatisten'. 

Obama hoopt dat de Europeanen nu beseffen dat er ook voor hen veel op het spel staat in Oekraïne. Indirect 
onderstreepte hij daarmee zijn wens dat zij de strengere Amerikaanse sancties tegen Rusland zullen volgen. Maar 
de vraag is of Europa en Poetin zullen luisteren. Het is een wankele balanceeract op de dunne draad tussen de 
ordelijke en wanordelijke wereld. 
Er bestaan geen verafgelegen landen meer (Anne Applebaum Journaliste VS) 
 
Graphic

 
President Obama, vrijdag in Washington.
Getty Images
President Poetin, gisteren, in Moskou.
Foto 's Getty
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (78%); International Relations (70%) 
 

Load-Date: July 18, 2014

 
End of Document





Fotograaf in de stad
de Volkskrant
19 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 187 words
Byline: PEPIJN VAN DER GULDEN
Body


Vergeet de trekpleisters en attracties, de beste reden om een stad te bezoeken is zoiets onbenoembaars als de 
sfeer. Hoe vang je die? Fotograaf Otto Snoek probeerde het in Eindhoven. 
'Eindhoven is een beetje het Rotterdam van het zuiden. Een arbeidersparadijs, met veel immigranten en zonder 
toeristen. Vroeger kon ik me ergeren aan een stad, nu neem ik het voor wat het is. 

'Toen ik er kwam, ben ik meegegaan in de mensenstroom. Als vanzelf eindigde ik op het 18 septemberplein. Dat 
bevindt zich tussen het traditionele winkelgebied, een megalomaan winkelcentrum en het station. 

'Op zaterdagen strijdt een bonte verzameling aandachttrekkers om de gunst van shoppende voorbijgangers. 
Mannen met kilt en grijze baarden doen huppelpasjes. Een voorbijlopende vrouw voelt zich wat gegeneerd het 
schouwspel te verstoren. 

'Ik zag veel mensen in scootmobiel. Zonder haast verpoosden ze op het plein. Het gebied waar ik fotografeerde 
vormt een uitgestrekte steenvlakte, waar de wind guur kan uithalen. 

'Je ziet de grootse verwachtingen van het stadsbestuur. Het is ruimtelijk en overzichtelijk, maar de leegte is ook 
bedreigend.' 
 
Graphic

 
Foto Otto Snoek
Foto Otto Snoek
Foto Otto Snoek
Otto Snoek
Illustratie Tomori Nagamoto
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Communities + Neighborhoods (94%); Immigration (70%); Police Forces (64%); International Relations 
(63%) 
 

Industry: Tourism (88%); Retail + Wholesale Trade (80%) 
 

Load-Date: July 18, 2014

 
End of Document





IJsbeer grootste boef op Spitsbergen
de Volkskrant
19 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 17
Length: 1255 words
Byline: ANDREW HIGGINS, INTERNATIONAL NEW YORK TIMES
Body


Reportage Misdaad in hoge noorden 
Laptops blijven onbeheerd achter en de cel staat grotendeels leeg op Spitsbergen. Het Noorse eiland heeft de 
naam de minst misdadige samenleving van Europa te zijn. Waar komt dat door? 
Odd Olsen Ingero, de gouverneur van het meest noordelijke Noorse gebied, heeft het bevel over een politiemacht 
van slechts zes officieren en een enkele detentiecel voor een terrein dat ongeveer even groot is als Nederland. En 
zelfs dat is overdreven: hier in de hoofdstad van Spitsbergen is niemand opgesloten sinds vorige zomer. De laatste 
zat slechts twee dagen . 

Het komt niet alleen doordat hier weinig mensen wonen - er zijn krap drieduizend officieel geregistreerde bewoners 
- of doordat misdaden die elders aan de orde van de dag zijn zoals autodiefstal hier exotisch en risicovol blijken 
doordat ontsnappingswegen ontbreken. 

Spitsbergen heeft zijn status als waarschijnlijk Europa's minst misdadige samenleving volgens de gouverneur te 
danken aan het feit dat werkeloosheid hier in feite illegaal is. 'Als je geen baan hebt, kan je hier niet wonen', zegt 
Ingero. Werklozen worden snel gedeporteerd. Gepensioneerden worden ook weggestuurd, tenzij ze kunnen 
bewijzen dat ze in eigen onderhoud kunnen voorzien. 

Spitsbergen wordt bestuurd door Noorwegen, een land dat zichzelf prijst om zijn overheidssteun van de wieg tot het 
graf voor hulpbehoevende burgers. Toch omarmt de eilandengroep in het hoge Noordpoolgebied een model dat 
dichter bij Ayn Rands visie ligt dan bij de Scandinavische norm van royale overheidsbescherming. 

Zelfs Longyearbyens socialistische burgemeester, Christin Kristoffersen, lid van de Arbeidspartij, wil dat de stad, 
vernoemd naar de Amerikaanse fabriekseigenaar John Munro Longyear, die hier in 1906 een nederzetting stichtte, 
buiten bereik blijft voor iedereen die niet gezond is en betaald werk verricht. 

'Dit is een heel bijzondere plek', zegt de burgemeester van de stad die alle gemakken heeft van een modern 
stedelijk gebied, inclusief vliegveld, snel internet en zelfs een gerenommeerd restaurant. Maar in de 
overlevingsstrijd tegen de elementen heeft Spitsbergen geen plek voor werklozen of minder validen. 
Vast adres 
Dakloosheid is ook uitgebannen. Alle inwoners moeten een vast adres hebben, om zo te voorkomen dat iemand 
doodvriest. Spitsbergen ligt dichter bij de Noordpool dan bij de Noorse hoofdstad Oslo en het sneeuwt er tot diep in 
de zomer. 

De overheid financiert wel een school en een ziekenhuis, net als het bestuur van de gouverneur, en subsidieert ook 
de grootste werkgever van Spitsbergen, een verliesgevend kolenbedrijf dat in handen is van de staat. Maar het 
schuwt de linkse, nivellerende consensus die volgens conservatieve critici werken tot bijna een lifestylekeuze in de 
rest van Noorwegen heeft gemaakt. 

'Er is geen verzorgingsstaat inSpitsbergen', zegt Ingero. 'Als je niet in staat bent om jezelf van werk te voorzien, kan 
je hier niet blijven.' 

Het resultaat is volgens de gouverneur een heel rustige en gezagsgetrouwe samenleving. Hij pleit niet voor deze 
aanpak als een oplossing voor criminaliteit elders, maar denkt dat Spitsbergen wel het verband tussen 
werkloosheid en wetteloosheid laat zien. Tegelijkertijd bewijst Spitbergen dat er wel wat af te dingen valt op de 
bewering van populistische partijen in Europa, inclusief Noorwegen, dat immigratie grotendeels verantwoordelijk is 
voor stijgende criminaliteit. 

Spitsbergen kent geen beperkingen voor buitenlanders die hier willen komen wonen, mits ze een baan hebben. 
Een internationaal verdrag uit 1920 dat Noorwegen soevereiniteit verleende, stelt het gebied open voor alle burgers 
van de meer dan 40 landen die het pact hebben ondertekend. Een bevolking die vroeger homogeen wit was, telt nu 
Thaise, Chinese en andere buitenlanders. Bijna eenderde van de bewoners komt uit het buitenland, inclusief 
honderden Oekraïners die in de Russische mijnbouwwinning werken. 

'De demografie is hier nogal uniek', zegt Ingero, die het grootste deel van zijn carrière als politieofficier doorbracht 
met het bestrijden van criminaliteit op het vaste land van Noorwegen. Nu heeft hij de leiding over een plek die zo 
rustig is dat bewoners regelmatig hun auto's en sneeuwscooters achterlaten met de sleutels in het contact en vaak 
niet de moeite nemen hun voordeuren op slot te doen. 

Mark Sabbatini, de Amerikaanse eindredacteur van 's werelds meest noordelijke alternatieve krant, het Engelstalige 
weekblad Icepeople, zegt dat hij zijn laptop vaak onbeheerd in een café achterlaat. Voor diefstal is hij niet bang.'Er 
is geen criminaliteit.' 

Dat is niet helemaal waar. Volgens of ficiële overheidsstatistieken werd Spitsbergen vorig jaar geteisterd door een 
misdaadgolf. 

Het aantal meldingen van gewelddadige incidenten steeg met 800 procent. Dit was grotendeels te wijten aan 
vechtpartijen in een bar. Het aantal incidenten dat door de politie werd onderzocht, steeg daardoor van één in 2012 
tot negen in 2013. 
Dronken mijnwerker 
Het ernstigste incident vorig jaar betrof een dronken Oekraïense mijnwerker die werd gearresteerd voor een 
steekpartij in Barentsburg, een sombere Russische mijnbouwnederzetting aan de kust. In Longyearben zat hij twee 
dagen vast in de enige cel van Spitsbergen, in afwachting van zijn proces op het Noorse vasteland. 

De politie behandelt zo'n honderd gevallen per jaar. De meeste zijn kleine overtredingen zoals roekeloos rijden op 
sneeuwscooters of winkeldiefstal. Dit jaar zijn er nog geen ernstige misdaden gemeld. De autoriteiten zijn wel 
bezorgd over rondslingerende rommel, achtergelaten door wetenschappers die tijdens hun onderzoek in de 
wildernis hun afval niet hebben opgeruimd. 

Spitsbergen is te zien in een James Bond film, Die Another Day, en figureert in Philip Pullmans trilogie His Dark 
Materials, maar is zo verstoken van echte menselijke schurken dat ijsberen de rol van voornaamste onruststokers 
op zich hebben genomen. Dit is onvruchtbare grond voor Nordic noir, het Scandinavische misdaadgenre. 

Eirik Palm, redacteur van de Noorstalige plaatselijke krant Svalbardposten, zegt zich niet te kunnen herinneren 
wanneer hij voor het laatst een groot misdaadverhaal schreef. 'Ik denk dat het ging over iemand die alcohol uit een 
café had gestolen', zegt hij, bladerend door oude kranten. 'Maar we hebben andere verhalen, zoals mensen die in 
gletsjers vallen of worden aangevallen door ijsberen.' 

Wapenbezit is wijdverbreid, niet uit angst voor overvallers of met messen zwaaiende mijnwerkers, maar omdat 
ijsberen een gevaar vormen. De politie verplicht iedereen buiten de stadsgrenzen van Longyearbyen een wapen bij 
zich te dragen. 
Duurste melk 
Een ander populair nieuwsitem is de buitensporige prijs van vers voedsel. Svalbardposten onthulde bijvoorbeeld 
dat Spitsbergen 's werelds duurste melk heeft. Terwijl alcohol en sigaretten, vrijgesteld van veel van de hoge 
belastingen elders in het land, relatief goedkoop zijn, kan een liter melk je in een lokale winkel op ruim vijf euro 
komen te staan. 

Sabbatini, de Amerikaanse redacteur, zegt niet al te bezorgd te zijn over de beren en nog minder over de dieven en 
overvallers. 'Vroeger was ik een misdaadverslaggever in Los Angeles', zegt hij. 'Ik kan niet zeggen dat ik ervan 
genoot.' 

Maar hij geeft toe dat het leven op zo'n afgelegen plek eigen spanningen met zich meebrengt. Spitsbergen is voor 
de helft van het jaar in duisternis gehuld. 'Als je hier wilt wonen, dan is er iets enigszins vreemd aan je.' 
Als je jezelf niet van werk kunt voorzien, kan je hier niet blijven (Odd Olsen Ingero, gouverneur) 
 
Graphic

 
In de hoofdstad van Spitsbergen, Longyearbyen, is diefstal een exotisch verschijnsel.
Foto Scanpix Norway / Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Crime, Law Enforcement + Corrections (94%); Organized Crime (81%) 
 

Load-Date: July 18, 2014

 
End of Document





Verwarring over namenlijst lijkt te liggen aan systemen Malaysia Airlines
de Volkskrant
19 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 8
Length: 195 words
Body


Passagierslijst 
Waarom duurde het zo lang voordat bekend was welke nationaliteiten er in MH17 zaten? Er is toch een 
passagierslijst? Hoe kan het dat deze ondanks alle technologische mogelijkheden en de uitvoerige controles op het 
vliegveld niet direct bekend is? De verschillende autoriteiten die erbij betrokken zijn, konden ook vrijdag niet 
allemaal duidelijk antwoord geven, en wezen met de vinger naar elkaar. Het probleem lijkt dat er in dit geval geen 
waterdichte koppeling was tussen het paspoort en de tickets. Iemand die online een ticket bestelt bij Malaysia 
Airlines, moet zijn of haar naam achterlaten en invullen wat de nationaliteit is. Fouten zijn dus niet uitgesloten. De 
vliegtuigmaatschappij vraagt niet om een paspoortnummer, wat hardere informatie is. 

Malaysia Airlines zou in ieder geval op scherp hebben moeten staan. Eerder dit jaar waren er ook problemen rond 
de identiteit van passagiers van de van de radar verdwenen vlucht MH370. Later bleken daar twee mensen met 
gestolen paspoorten aan boord te zijn. Volgens de internationale politieorganisatie Interpol was dat vooral de 
schuld van de Maleisische immigratiedienst die niet goed had opgelet. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Government Departments + Authorities (73%); Aircraft (61%) 
 

Company:  MALAYSIA AIRLINE SYSTEM BDH (93%) 
 

Industry: Aviation Accidents + Safety (94%); Air Transportation (89%) 
 

Load-Date: July 18, 2014

 
End of Document





[dagboek Moskou, 21 juli 2005 Net als in de rest va...]*
de Volkskrant
21 juli 2014 maandag

 
Copyright 2014 De Persgroep Nederland BV All Rights Reserved
 
 
Section: V DIDU; Blz. 12
Length: 214 words
Body


dagboek 

Moskou, 21 juli 2005 

Net als in de rest van het land voeren de autoriteiten ook in Astrakan een oorlog tegen de mensen om geld en 
eigendom. Het belangrijkste wapen daar is brandstichting. Het is een oorlog waarin mensen sterven, plunderaars 
de puinhopen uitpluizen en gewone mensen dakloze vluchtelingen worden. 

De Ostroemovs zijn de laatste mensen die nog niet uitgerookt zijn uit hun deel van de Maksa-kovastraat, waar een 
protserig pand in de gewilde oude stad wordt neergezet. 

Een bedrijf genaamd Astsyrprom verkreeg het recht op een ontwikkelingsproject in de Maksakovastraat. Helaas 
stond die vol met huizen waarin mensen in hun kort tevoren geprivatiseerde flats woonden. Astsyrprom bracht een 
onderaannemer in stelling, een bedrijf genaamd Noerstroj, om zowel de nieuwbouw neer te zetten als de huidige 
bewoners weg te krijgen. Noerstroj begon mensen ruilflats aan te bieden die onacceptabel waren. De Ostroemovs 
kregen met z'n vijven een eenkamerflat aange-boden. 

Toen de bewoners hun hakken in het zand zetten, was het antwoord een ultimatum, gevolgd door een 
quasimilitaire actie. De directeur van Noerstroj vertelde Aleksandr Merzjoejev recht in zijn gezicht: 'Ik rook je uit.' 
Kort daarna ging zijn huis inderdaad in vlammen op. 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Communities + Neighborhoods (94%); Property + Housing Regulation + Policy (75%) 
 

Load-Date: July 20, 2014

 
End of Document





Anti-held
de Volkskrant
22 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1383 words
Byline: DOOR ROBERT VUIJSJE
Body


Interview Quinsy Gario Land van afkomst 
Welke rol speelt afkomst in een leven in Nederland? Robert Vuijsje onderzoekt dat in een reeks interviews. Quinsy 
Gario wil als presentator van Antilliaanse afkomst laten zien dat Nederland ook van hem is. 
Het gebeurde op de avond van de vliegramp in Oekraïne. Quinsy Gario retweette een bericht van de NOS over hoe 
geschokt premier Rutte was door het nieuws. En als commentaar schreef hij erbij: White lives matter more than 
brown ones. 
Wat dacht je toen je dat schreef? 
'Ik dacht aan een minister-president die een paar dagen eerder nog zei dat hij de aanvallen van Israël tegen Gaza 
terecht vond. Toen had hij geen empathisch vermogen en nu wel. Dan bestaat er een duidelijk verschil tussen wie 
zijn medeleven wel krijgt en wie niet.' 
Vond je het een geschikt moment? 
'Een geschikt moment voor wie? Op die dag begon het grondoffensief in Gaza, ziekenhuizen werden 
gebombardeerd. Ik heb wel mijn excuses aangeboden aan de nabestaanden van de slachtoffers in Oekraïne. Niet 
aan de mensen die me die avond bedreigden op Twitter en via de mail. Zij bewezen het punt dat ik maakte in mijn 
tweet.' 

Hij werd geboren op Curaçao, woonde daarna van zijn 4de tot zijn 9de in Nederland, tot hij verhuisde naar Sint 
Maarten. Toen Quinsy Gario 18 was, kwam hij weer naar Nederland om te studeren. 

'Ik heb mezelf nooit gezien als minderheid. Op de Antillen zie je overal zwarte mensen. Dat zijn politici, 
leerkrachten, ondernemers. In Nederland worden zwarte mensen niet op die manier afgebeeld. De meesten die 
worden toegelaten, houden zich stil over het ontbreken van meer kleur. Zo kun je een vertekend zelfbeeld krijgen.' 

Aan de Universiteit Utrecht volgde Gario een opleiding voor theater, film en televisie. 'Als een van de weinige 
zwarte studenten op de universiteit was ik bestuurslid van de studievereniging. De universiteit was mijn wereld. Een 
blanke wereld. Ik zat in een stichting die Antilliaanse studenten opving als ze naar Nederland kwamen. Dan 
vertelde ik hoe belangrijk het was om niet tussen je eigen mensen te blijven hangen. Op een universiteit ben je niet 
alleen om te studeren, maar ook om contact te leggen met andere studenten.' 

Dat veranderde in 2007. 'Toen begon de clash. Mijn moeder werd uitgemaakt voor Zwarte Piet. Ik voelde dat het 
stond voor iets groters: institutioneel en beleidsmatig mensen anders behandelen. Ik dacht: dit kan niet. Tot dat 
moment wist ik wel dat iedereen zijn eigen waarheid heeft. Maar niet dat de waarheid van die anderen er een was 
die mijn bestaan in twijfel trok. 

'Ik dacht dat iedereen dacht zoals ik. Dat alle andere studenten hetzelfde historische inzicht hadden over de 
koloniale geschiedenis als ik. Ineens merkte ik dat ze andere ideeën hadden over waarom Surinamers en 
Antillianen en Indo's hier zijn. Dat ze dachten dat die hier alleen maar waren om te profiteren van de rijkdom. Een 
rijkdom die is ontstaan door de Europese onderdrukking van de rest van de wereld. 

'Ik merk dat veel mensen de verrijking van Nederland door het kolonialisme niet willen zien. Dat we er niet meer 
over hoeven te praten. Maar dat kan niet. De rijkdom hier ging ten koste van het welzijn daar. Diversiteit wordt nog 
steeds gezien als een bedreiging. Rotterdam is de meest diverse stad van Nederland, maar het college van 
burgemeester en wethouders bestaat bijna alleen uit witte mannen. Hoe is dat mogelijk?' 
Heb je ooit verkering gehad met een blank Hollands meisje? 
'Ja natuurlijk. Ik geloof in diversiteit. Niet alleen cultureel, ook sociaal-maatschappelijk en historisch. Daar sta ik juist 
voor open. Mensen denken dat ik alles haat wat blank is. Onzin. De ene witte persoon is de andere niet. Mijn 
betovergrootvader was een blonde Deense man met blauwe ogen. 

'Ik vind het belangrijk om rekening te houden met hoe mensen zichzelf zien. Zelf word ik vaak aangezien voor een 
Surinamer of een Ghanees. Jammer, denk ik dan, je hebt niet opgelet.' 
Denk je wel eens aan iets dat niet met racisme te maken heeft? 
'Ik hou van tv kijken. Veel pulp en kookprogramma's. Ik ben een normaal mens. Scifi kijk ik ook vaak, dat is mijn 
ding. Een van mijn tv-helden is Jon Stewart. The Daily Show is het type programma dat ik ook zou willen maken.' 
Waarom wordt je voornaam niet met een c maar met een s geschreven? 
'In een boekje met jongensnamen had mijn moeder gezien dat Quin wijsheid betekent. Mijn vader heet Sylvio, ik 
geloof dat mijn moeder wilde dat ik een wijze versie van hem zou worden. Dat bedoel ik trouwens niet serieus, mijn 
vader is een wijze man. Ze wilde dat ik hem altijd bij me zou dragen, met de eerste twee letters van zijn naam.' 
Verwachtte ze dat hij niet meer bij jou zou zijn? 
'Mijn ouders zijn heel lang bij elkaar gebleven. Ik kom niet uit het klassieke eenoudergezin. Niet dat er iets mis is 
met eenoudergezinnen.' 
Over klassiek gesproken, het lijkt alsof Antilliaanse ouders hun kinderen het liefst een niet-bestaande naam geven. 
'In die zin is mijn naam misschien wel klassiek.' 

Terug naar het twitterbericht van vorige week. Het maakte zo veel reacties los dat de volgende dag een 
nieuwsbericht verscheen op de website van De Telegraaf onder de kop: 'Quinsy Gario heeft geen respect voor 
slachtoffers'. 
Voel je je een woordvoerder van alle bruine Nederlanders? 
'Nee.' 
Ben je klaar voor de arena waarin je je begeeft? 
'Nee.' 
Waarom ben je er dan in gestapt? 
'Om je in die arena te begeven, heb je institutionele backing nodig. Die probeer ik nu op te bouwen.' 
Eerst was er institutioneel racisme, nu institutionele backing. Wat betekent dat? 
'Wanneer bijvoorbeeld Theodor Holman iets schrijft in Het Parool zit daar een concern achter. Als Marck Burema 
iets schrijft op GeenStijl staat De Telegraaf achter hem en Metro en alles wat er nog meer bij hoort. Wat ze ook 
zeggen, ze weten altijd dat het goed zit. Ze worden gedekt. Ik werk voor Radio MART en RTV7, een nieuwe 
Antilliaanse tv-zender. Die zijn minder kapitaalkrachtig.' 
Zou jij ook bij zo'n groot concern willen horen? 
'Nee, want daar horen weer dingen bij die ik niet wil. Jörgen Raymann gaat op Twitter soms helemaal los over 
racisme, maar in zijn tv-programma bij de NTR komt dat bijna niet terug. Humberto Tan heeft in zijn programma bij 
RTL4 de vijf ergste reacties getoond nadat hij zich uitsprak tégen Zwarte Piet. Maar een paar maanden later was 
Xander de Buisonjé in dat programma te gast. Het ging over Anouk die niet mee kon doen aan De Vrienden van 
Amstel Live omdat ze zwanger was. Xander zei: 'Schop die neger uit je bed en kom gewoon meedoen.' Toen 
hoorde je Humberto lachen. Ik heb veel respect voor Jörgen en Humberto, maar ik kan niet werken in zo'n 
omgeving. Ik wil liever iets groots opbouwen met de nieuwe generatie die er nu aankomt. Laten zien dat dit land 
ook van ons is.' 
Ik bedoelde eigenlijk: ben je emotioneel klaar voor de arena waar je je in begeeft? 
'Ik denk dat ik de laatste jaren heb laten zien dat ik het meest stress-bestendig ben van alle Nederlanders. 
Volwassenheid is niet gebonden aan leeftijd.' 
Extra: 
Nederlands 
Tijdens voetbalwedstrijden. In 1998 keken we op Curaçao naar Nederland-Brazilië op het WK. De helft van de 
familie was voor Brazilië, ik voor Nederland. Kluivert, Davids, Bergkamp. 
Antilliaans 
Ik voel me altijd Antilliaans. 
Eten 
De bruine bonensoep van mijn moeder. En die van mijn tante Bella met funchi. 
Muziek 
Ik hou van rare remixes. Zoals van Peculiar, een nummer van Marvin Gaye dat is geremixed door Oddisee. 
Beste vriend 
Mijn vriendin. We zijn een jaar samen. Als je geluk hebt, ontmoet je iemand met wie je alles delen. Ik heb 
ontzettend veel geluk gehad. 
Quinsy Gario 
(Curaçao, 1984) is theatermaker en presentator. In 2011 werd hij gearresteerd wegens protesteren bij de 
Sinterklaasintocht in Dordrecht. In 2013 leidde een optreden van hem bij Pauw & Witteman tot het begin van de 
zwartepieten-discussie. 

Extra: In gesprek 
Schrijver Robert Vuijsje (Alleen maar nette mensen, Beste vriend) gaat voor V in gesprek met bekende en minder 
bekende Nederlanders over de rol die hun afkomst speelt in hun leven. Hij spreekt onder anderen met de arabist 
Hans Jansen, de Marokkaanse stand-upcomedian Soundos El Ahmadi en met Quinsy Gario, kunstenaar, 
presentator en initiator van het zwartepietendebat. 
'Mijn moeder werd uitgemaakt voor Zwarte Piet. Ik voelde dat het stond voor iets groters' 
 
Graphic

 
Robin De Puy
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Sex + Gender Issues (94%); Parents (86%); Children (83%); Adolescents (82%) 
 

Load-Date: July 21, 2014

 
End of Document





Een oplaadkast voor thuis in Afrika
de Volkskrant
22 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 21
Length: 997 words
Byline: DOOR WIM BOSSEMA
Body


Mondialisering 
Het riskante gehannes van zijn moeder in Kameroen met de petroleumlamp moest maar eens afgelopen wezen, 
vond de jonge ingenieur Kepguep. Hij had niet voor niets in Delft gestudeerd. 
Jean-Séraphin Kepguep mag dan in Delft hebben gestudeerd, op bezoek bij zijn moeder in een Kameroenese dorp 
was ook hij afhankelijk van een petroleumlamp. Hebben ze een ingenieur met een Nederlands diploma in de 
familie, slepen ze nog met die ene lamp van de eettafel naar de keuken heen weer. Kepguep voelde zich er niet 
prettig bij. Hij moest toch iets slims kunnen verzinnen. 

Petroleumlampen zijn gevaarlijke dingen; zijn moeder had petroleum gelekt in de etenspot. Ze vertelde over hutten 
van buren die waren afgebrand nadat een lamp was omgevallen. Elektrische lampen op zonne-energie was de voor 
de handliggende oplossing, bedacht Kepguep. Maar alleen zijn moeder een cadeautje geven zou jaloezie wekken 
en het probleem in de rest van het dorp niet verhelpen. Hij zon op een beter plan. 

Onlangs ontvouwde Kepguep zijn nieuwe methode op een jaarlijkse bijeenkomst van het African Young 
Professional (AYP) netwerk in Amsterdam. Verhalen als die van Kepguep moeten jonge Nederlandse Afrikanen 
inspireren bij het opzetten van eigen bedrijven, klein en groot. Een nieuwe trend is dat jonge ondernemers van 
Afrikaanse herkomst ondernemersmogelijkheden zoeken in het continent van hun familie. 

Kepgueps plan was helder: het gebruik van verlichting op zonne-energie moest zijn ingebed in de plaatselijke 
economie. De dorpswinkel moet een centrale rol spelen. De zonnepanelen moeten worden geëxploiteerd op 
commerciële basis door de winkelier: als oplaadpunt waar de klanten iets betalen voor de geleverde dienst en 
energie. 

De technicus ontwierp een ladenkast op wielen met dertig oplaadpunten verbonden aan een zonnepaneel. Zo 
kunnen dertig klanten tegelijk hun apparaat opladen. Maar welk apparaat? Ook daarvoor ontwierp Kepguep iets 
nieuws: een oplaadbare staaflamp die zelf op zijn beurt weer kan dienen als oplaadpunt voor de mobiele telefoon of 
computer. 

Die lamp moet na een dag of tien weer worden opgeladen volgens Kepguep. De eigenaar kan ook zelf een klein 
zonnepaneel kopen. 

Hij heeft in Rotterdam een bedrijf opgezet, Ndassie Engineering, dat de producten laat maken en het 
ondernemingsmodel inclusief training van houders van de oplaadstations aan de man brengt. Het is zaak van 
onderop, vanuit de vraag te beginnen, zegt Kepguep na afloop van zijn presentatie. Na het dorp van zijn familie 
meldden zich andere dorpen en winkeliers die ook wel zoiets wilden beginnen. Dan verspreid zo'n concept zich als 
een olievlek, verwacht hij. 

Jonge Afrikaanse ondernemers uit de zaal klampen hem aan. Twee Senegalese ontwerpers uit Leiden laten een 
eigen model smartphone zien die ze in Azië willen laten maken. Dat kleinschalige distributiesysteem van Ndassie 
zien ze als een oplossing voor hun voornaamste hindernis bij het zakendoen in Afrikaanse dorpen. Als ze nu eens 
met de telefoons het oplaadsysteem kunnen aanbieden aan de klanten, net als nu met de lampen gebeurt, hebben 
ze een voorsprong op alle andere telefoonverkopers. Kepguep vindt het geen slecht idee. Ze wisselen kaartjes uit. 

Het African Young Professionals netwerk is in 2010 opgericht om elkaar te ondersteunen bij het beginnen van 
bedrijven en vinden van functies in Nederland. Sommige Afrikaanse ondernemers maken gebruik van hun 
achtergrond, zoals Dady Kiyangi die het impressariaat Yangambi opzette voor Afrikaanse musici en overige 
podiumkunstenaars. Andere AYP-leden hebben een managersfunctie bij een Nederlands bedrijf. Nieuw is dat de 
blik nu op Afrika wordt gericht. 
Geregistreerde leden 
Zakendoen in Afrika is de afgelopen paar jaar hét onderwerp van gesprek onder de ongeveer 400 geregistreerde 
leden van het netwerk, zegt Angélique Mbundu-Kiyangi (Congo-Kinshasa, 1978) een van de oprichters en nu 
secretaris van de club. 'Het is onderwerp nummer 1! Alle leden boven de 30 jaar hebben de ambitie om in Afrika 
zaken te doen. Velen proberen een paar maanden per jaar in Afrika te werken; er zijn ook een paar leden helemaal 
teruggegaan.' 

Mbundu-Kiyangi: 'We zijn allemaal hoogopgeleid en onze generatie is volledig geïntegreerd in Nederland. Maar op 
onze universiteiten en hogescholen waren we eenlingen, we konden bij het zoeken van stages niet terugvallen op 
netwerken zoals onze Nederlandse medestudenten. Met ons AYP-netwerk kunnen we elkaar helpen. Ik heb als 
juriste stage gelopen op het ministerie van BZ, daar kennen ze me nu en ik kan andere studenten met Afrikaanse 
afkomst aanbevelen.' 

Nu de economieën van een groot aantal Afrikaanse landen in de lift zitten en Europese bedrijven hun kansen willen 
onderzoeken, komen de Afrikaanse Nederlanders in beeld. 'Bedrijven vinden het fijn met ons te werken als ze in 
Afrika aan de slag gaan. Wij hebben Nederlandse opleidingen, we zijn precies, nuchter en ad rem. Maar we 
begrijpen ook dat het zo niet toegaat in Afrika. Wij worden niet boos of ongeduldig als je een afspraak hebt om drie 
uur en de gesprekspartner komt tegen vieren. We weten van huisuit dat je in Afrika eerst over koetjes en kalfjes 
praat - over de familie spreken is heel belangrijk - en eerst uit eten gaat. 

Ze werkte zelf voor PricewaterhouseCoopers na haar studie, maar Afrika kwam daar in de dossiers niet voor. 'Ik 
wilde echt graag een brug naar Afrika slaan en solliciteerde bij het bouwbedrijf Remco, precies op het goede 
moment, omdat het bedrijf in Afrika wilde uitbreiden.' 

Ze sloot contracten af voor de bouw van opslagloodsen en bedrijfshallen met stalen constructies in Congo, Ethiopië 
en Nigeria, de meeste met multinationals, maar ook met Afrikaanse mkb's. 

Helaas verloor ze haar functie kort geleden omdat het bouwbedrijf het moeilijk heeft in Oost-Europa en personeel 
moest ontslaan. Ze oriënteert zich nu: 'Nederlandse bedrijven die actief zijn in Afrika vormen een niche-markt, maar 
ze zijn wel altijd op zoek naar personeel met ervaring en inzicht in Afrika.' 
 
Graphic

 
Huiswerk doen bij het schijnsel van een olielamp in een dorp in Mali, Afrika.
Foto Hollandse Hoogte
Een kast met 30 oplaadpunten.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Developing Countries (94%); Communities + Neighborhoods (77%); Environment + Natural Resources 
(69%); Slavery (63%) 
 

Load-Date: July 21, 2014

 
End of Document





Havenaar naar Córdoba, Seuntjens naar Telstar
de Volkskrant
22 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Sport; Blz. 29
Length: 88 words
Body


Voetbaltransfers 
Aanvaller Mike Havenaar speelt komend seizoen in de Spaanse competitie. De 27-jarige Japanner van 
Nederlandse afkomst heeft een contract voor 2 jaar ondertekend bij Córdoba, dat naar de hoogste Spaanse liga is 
gepromoveerd. Hij komt transfervrij over van Vitesse, waar hij sinds januari 2012 speelde. Ook Feyenoord had 
interesse in hem. Telstar heeft de 25-jarige aanvaller Ralf Seuntjens overgenomen van FC Den Bosch. Hij 
ondertekent een contract voor 2 jaar. De eerstedivisieclub heeft gebroken met Oger Klos. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Soccer (94%); Sports + Recreation Events (87%); Volleyball (65%) 
 

Load-Date: July 21, 2014

 
End of Document





Lekker nep, hartstikke hip
de Volkskrant
22 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Service; Blz. 14
Length: 431 words
Byline: TALLINA VAN DEN HOED
Body


Volkskeuken 
Bloemkool-kaasschnitzel met puree (hoofdgerecht voor 2 personen) 
De culi-wereld is er eentje die drijft op hypes, hipheden, regels, tegenregels en ga zo maar door. Dat moet wel, 
want eigenlijk is zo'n beetje alles al een keer gekookt, gemaakt en verzonnen. Maar als je het een andere naam 
geeft, is het weer hip. Neem bijvoorbeeld '80-20': de nieuwe manier van eten: 80 procent van je bord is plantaardig, 
de overige 20 procent van dierlijke afkomst. Liefst een beetje lokaal en als het even kan ook nog biologisch: 
gezond en duurzaam. 

Je kunt natuurlijk gewoon meer groente klaarmaken en wat minder vlees, dan ben je er ook, maar deze stroming 
doet allerlei leuke dingen met groenten. De prei gaat op de BBQ. Van bloemkool maak je couscous, of pizzabodem, 
of biefstuk. En als je allerlei groenten heel dun snijdt, kun je zeggen dat het spaghetti is. Dat laatste snapt mijn zoon 
maar niet. 'Maar spaghetti is toch van graan en graan is toch een plant? Dan kan dat toch?' En: 'Spaghetti is niet 
groen. Dit hoort dóór de spaghetti.' 

Eerlijk is eerlijk, daar had het joch gelijk in. Was nog lekker ook. Bloemkoolbiefstuk dan maar? 'Mam. Bloemkool is 
écht geen biefstuk. Het lijkt er niet eens op!' Hij wijst me streng terecht. Hij wil best van alles proberen hoor, geen 
probleem, maar ik moet geen onzin verkopen. Als je iets nept, moet het er toch minstens op lijken. Gelukkig kan ik 
dat ook. Maken we geen bloemkoolsteaks. Maar nepschnitzels. Of grote nepnuggets, mocht je dat meer vinden 
lijken. Daarom: bloemkool-kaasschnitzel met puree. 

Was de bloemkool en snij haar in plakken van anderhalve centimeter dik. Ze valt nu uit elkaar: neem de stukken 
met minstens het formaat van een handpalm. Doe de krummelige rest in een pan. 

Leg de stukken bloemkool op een plank en strooi er geraspte kaas op. Duw het een beetje in de kiertjes. Ga 
vervolgens paneren: klop het ei los met zout en peper in een diep bord. Doe paneermeel, ook met zout en peper, in 
een ander diep bord. Leg een schone plank klaar. Haal de bloemkoolstukken eerst door het ei, dan door het 
paneermeel, leg ze op de plank. Wees voorzichtig, het laagje is kwetsbaar. 

Schil de aardappelen, snijd de prei in stukjes en kook dit alles met de krummelresten bloemkool gaar. Pureer de 
groenten, roer er een klont boter door en proef op zout en peper. Houd warm. 

Bak de bloemkool-kaasschnitzels in ongeveer 10 minuten goudbruin en gaar in de olijfolie. Serveer met de puree 
en een salade. 
Ingrediënten 
1 bloemkool 

100 g oude leidse kaas, geraspt 

1 ei 

zout, peper 

paneermeel 

olijfolie 

300 g aardappelen 

v1 preistengel 

boter 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Industry: Meats (94%); Fruits + Vegetables (92%); Baked Goods (82%); Poultry (77%); Food + Beverage Stores 
(69%) 
 

Load-Date: July 21, 2014

 
End of Document





Nederlandse politici VS tonen medeleven
de Volkskrant
22 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 11
Length: 64 words
Byline: ANP
Body


Congres 
Politici in de VS van Nederlandse afkomst leven mee met het land van hun voorouders. 'De Nederlanders hebben 
aan onze zijde gestaan in tijden van grote problemen in onze geschiedenis, en nu, in jullie nood, staan we aan jullie 
kant', schrijft de Dutch Congressional Caucus in een brief aan de Nederlandse ambassadeur in Washington. Het 
gaat om 18 Nederlands-Amerikaanse politici. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Politics (82%) 
 

Load-Date: July 21, 2014

 
End of Document





Nederland telt 30.000 besneden vrouwen
de Volkskrant
22 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 13
Length: 67 words
Byline: ANP
Body


Genitale verminking 
Ongeveer 30 duizend vrouwen in Nederland zijn besneden. Daarnaast lopen nog 40 tot 50 meisjes van Egyptische 
en Somalische afkomst het risico te worden besneden, vooral als zij hun land van origine bezoeken. Dat blijkt uit 
onderzoek van kenniscentrum Pharos. Vrouwelijke genitale verminking is verboden. De meeste vrouwen in ons 
land die besneden zijn, zijn tussen de 20 en 49 jaar. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Women's Health (94%); Chronic Diseases (89%); Diseases + Disorders (80%); Landmines (78%); Sex 
Offenses (78%); Gender Equality (73%); Weapons + Arms (70%); Sex + Gender Issues (69%); Health Care 
Professionals (63%); Children (62%) 
 

Load-Date: July 21, 2014

 
End of Document





Mannen opgepakt om moord op migranten
de Volkskrant
23 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 13
Length: 47 words
Byline: ANP
Body


Italië 
Italië heeft vijf mannen gearresteerd op verdenking van massamoord. Ze zouden vorige week tientallen migranten 
hebben gedood en overboord hebben gegooid tijdens een overtocht van Libië naar Italië. Volgens getuigen 
ontstonden gevechten doordat vluchtelingen dreigden de stikken. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Immigration (64%); Human Rights (63%) 
 

Load-Date: July 22, 2014

 
End of Document





Brecht op Broadway
de Volkskrant
23 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1147 words
Byline: DOOR ROBERT VAN GIJSSEL
Body


Achtergrond Life of Galileo Muziektheater 
Life of Galileo moest de grote doorbraak worden van Bertolt Brecht, door de Koude Oorlog liep dat anders. Hoe het 
stuk had geklonken, bleef ruim vijftig jaar onbekend. Nu is er een cd-box. 
Het moest de grote internationale doorbraak worden voor de Duitse toneelschrijver Bertolt Brecht: het muzikale 
theaterstuk Life of Galileo over het Â­leven van de Italiaanse wetenschapper die in conflict kwam met de katholieke 
kerk. Het liep anders. De Koude Oorlog scheurde het productieteam van regiseur Bertolt Brecht, componist Hanns 
Eisler en de Britse steracteur Charles Laughton uit elkaar en Life of Galileo moest het uiteindelijk op Broadway 
doen zonder de geestelijk vader, die Â­gebrandmerkt als 'communist' de Â­Verenigde Staten had moeten 
ontvluchten.  
Brechts droom ooit te kunnen schitteren op Broadway was uiteengespat. Hij zal zich hebben gevoeld als de 
hoofdpersoon uit zijn stuk: geniaal maar onbegrepen, beschimpt en verbannen. 
Hoe het muziektheaterstuk precies had geklonken, bij de première in Los Angeles in 1947, bleef ruim vijftig jaar 
onbekend. Tot de afgelopen jaren her en der opnamen van repetities en een eerste uitvoering werden ontdekt, op 
bijvoorbeeld een pakket loodzware schellakplaten. Het Duitse platenlabel voor historische opnamen Bear Family 
brengt nu delen van Life of Galileo en ander werk van Brecht en Laughton naar de huiskamers, als fascinerend stuk 
musicalgeschiedenis dat door de omstandigheden van destijds tevens dienst doet als politiek tijdsdocument. 
Bertolt Brecht was in de jaren vlak voor de Tweede Wereldoorlog verworden tot een artistieke zwerver. Nog voor hij 
als 'entartet' zou worden bestempeld, was Brecht in 1933 Duitsland ontvlucht, de dag na de brand in de Reichstag. 
Hij verkaste naar DeneÂ­marken, daarna naar Zweden en Finland, om in 1941 op de boot naar de Â­Verenigde 
Staten te stappen.  
In Hollywood, zo dacht de schrijver, zou hij met open armen worden onthaald en zou hij aan de slag kunnen als 
scenarioschrijver voor toneel en Â­cinema. Dat viel tegen. Hollywood zat helemaal niet te wachten op links 
georiënteerde en maatschappelijk betrokken scenario's en toneelstukken. Brecht verzonk in mismoedigheid. 
Amerika wilde slechts 'plat vermaak', somberde de schrijver.  
Een lichtpuntje in het werkzame Amerikaanse leven van Brecht was zijn ontmoeting met de Britse topacteur 
Charles Laughton, bekend van filmhits als Mutiny on the Bounty (Frank Lloyd, 1935) en Jamaica Inn (Alfred 
Hitchcock, 1939).  
Brecht en zijn componist Hanns Â­Eisler, met wie hij samen uit Duitsland was gevlucht, liepen tegen het nogal 
gezette lijf van Laughton aan bij een etentje in Hollywood - waar anders. Brecht complimenteerde de acteur met zijn 
hoofdrol in de film The Private Life of Henry VIII en vooral de scène waarin de Engelse koning op ranzige wijze een 
kip verscheurt. Dat compliment trof Laughton - in die schransscène had hij kenelijk zijn ziel gelegd - en Brecht en 
Laughton raakten Â­bevriend. 
Het drietal Brecht, Laughton en Â­Eisler besloot het stuk Leben des Galilei, dat Brecht in Denemarken had 
Â­geschreven, om te zetten tot een Â­Engelstalig Broadwaystuk: Life of Â­Galileo, met Laughton in de rol van de 
wetenschapper. In het stuk zou Brecht zijn kritiek op de kerkelijke autoriÂ­teiten kwijt kunnen en zou hij tevens een 
waarschuwende vinger op kunnen steken naar de macht van de wetenschap. De atoombom op Hiroshima was net 
gevallen en Brecht scherpte de teksten van zijn stuk aan. Pas op, was zijn stelling: de wetenschap kan zowel de 
waarheid vinden als de wereld vernietigen. Life of Galileo moest, kortom, een klassiek Brechtiaans meesterstuk 
worden, met zware inhoud gekoppeld aan vrolijk cabaret. 
Het stuk ging in 1947 in première in Los Angeles en was een knallend succes. In de zaal zaten grootheden als 
Charles Chaplin, Ingrid Bergman, Â­Anthony Quinn en Gene Kelly. Zij zagen Laughton als een smalende Galileo en 
hoorden hoge kinderstemmen in Â­canon gezongen liederen vertolken als When Galileo was in Rome en On April's 
Fool's day, sixteen thirty two. Een van de hoogtepunten van de musical, zo kunnen we nu zelf constateren bij een 
nauwelijks krakende opname van de première, moet het lied When the Almighty made the Universe zijn geweest, 
gezongen door een zogenaamde straatÂ­zanger.  
Het is een snerend cabaretlied dat de religieuze waandenkbeelden op de hak neemt, begeleid door pompeuze 
piano, gespeeld door componist Eisler zelf. Vorm en inhoud van het lied doen sterk denken aan het latere werk van 
Monty Python, bijvoorbeeld het liedje Always Look on the Bright Side of Life uit The Life of Brian (Terry Jones, 
1979). Alleen al voor dit soort onverwachte associaties zou je deze cd-box willen aanschaffen. En natuurlijk voor de 
fraaie muziek van Eisler, die door niemand minder dan Igor Stravinsky op een voetstuk werd getilt. 'Ik wil je graag 
vertellen hoezeer ik heb genoten van je muziek bij het stuk over Â­Galileo, dat ik al twee keer heb gezien', schreef 
Stravinsky in een brief aan Â­Eisler. 'Ik waardeer je ambachtelijkheid, en de hoge kwaliteit van je muziek.' 
Ontroerend is een ruim drie kwartier durende opname, onlangs ontdekt op acht als postpakket verpakte platen, van 
de stem van Charles Laughton. Hij spreek Brecht, die door communistenjager McCarthy inmiddels het land is 
uitgejaagd, toe over de vorderingen bij de eerste uitvoeringen van Life of Galileo op Broadway. 'Lieve Brecht. 
Volgens mij hebben we een enorme smash-hit in handen', vertelt Laughton. 'De afgelopen nacht was de reactie van 
het publiek overweldigend. Ze lachten om alles. Je zou niet geloven dat er zo scherp zou worden gereageerd op 
een stuk van jou, hier in New York.'  
De woorden van Laughton moeten Brecht, in ballingschap in Oost-Â­Berlijn, tot tranen hebben geroerd. Het stuk 
werd inderdaad een Broadway-hit, maar Brecht zou er niet van kunnen genieten.  
In communistisch Oost-Europa radicaliseerden zijn politieke denkbeelden en raakte hij verbitterd als culturele 
vluchteling. Hoe wrang klinken in dat licht de bemoedigende woorden van Laughton aan Brecht. 'Weet je nog, die 
scène die je schreef waarin Galileo zegt dat hij geen vluchteling wil zijn? Die doet het fantástisch.' 

De cd-box Dear Brecht (twee cd's met 114 pagina's tellend boekwerk), is verschenen bij Â­Bear Family. Distributie 
Bertus. 
FRAGMENT UIT WHEN THE ALMIGHTY MADE THE UNIVERSE 
WHEN THE ALMIGHTY MADE THE UNIVERSE 
HE MADE THE EARTH AND NEXT HE MADE THE SUN 
THEN ROUND THE EARTH HE BADE THE SUN TO TURN. 
THAT'S IN THE BIBLE, GENESIS BOOK ONE 
AND SINCE THAT TIME ALL BEINGS HERE BELOW 
WERE IN OBEDIENT CIRCLES MEANT TO GO. 
AROUND THE POPE THE CARDINALS, 
AROUND THE CARDINALS THE BISHOPS, 
AROUND THE BISHOPS THE SECRETARIES, 
AROUND THE SECRETARIES THE ALDERMEN, 
AROUND THE ALDERMEN THE CRAFTSMEN, 
AROUND THE CRAFTSMEN THE SERVANTS, 
AROUND THE SERVANTS THE DOGS, 
THE CHICKENS, AND THE BEGGARS. 
 
Graphic

 
Bertolt Brecht verklaart dat hij geen lid is van een communistische partij, 1947.
Foto Getty
Opnamen van de samenwerking tussen Charles Laughton, Bertolt Brecht en Hanns Eisler.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject:  Cooking + Entertaining (95%) 
 

Load-Date: July 22, 2014

 
End of Document





'Europa, help moslims tegen de jihadisten'
de Volkskrant
24 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 722 words
Body


Twistgesprek Henk Müller met Saïd Bouharrou 
De moslimgemeenschap is veel te afwachtend. Zij moet in het geweer komen tegen jihadisten. Moet Europa militair 
steunen? 
Al Qaida-aanhangers hebben weer een belangrijke stad bij Syrië ingenomen, de strijd escaleert, het aantal 
jihadstrijders uit Europa neemt toe. U vindt dat moslims in Nederland nu duidelijk hun stem tegen het jihadisme 
moeten verheffen. Dat werd tijd. 
'De moslimgemeenschap hier is verdeeld. Er is niet zoiets als een Raad van Kerken voor christenen, er is geen 
centraal gezag. Maar het conflict daar wordt groter en dat heeft ook in de gemeenschap hier ingrijpende gevolgen. 
Je wilt de problemen niet importeren. Moslims, en dus de moskeeën, zitten met de jonge jihadisten die naar Irak of 
Syrië willen vertrekken of terugkeren in hun maag. Maar moskeeën zijn nog te veel alleen een gebedshuis. Ze 
moeten veel actiever zijn, hun krachten bundelen en de jihadistische ideologie keihard afkeuren.' 
Wat let ze? 
'Dat ze op elkaar zitten te wachten.' 
Dus er gebeurt niets. 
'Ik heb mijn hoop gevestigd op de Vereniging van Imams in Nederland (VIN). Daarbij zijn 180 imams aangesloten, 
het is de grootste club in Nederland. Die imams moeten hun stem verheffen en duidelijk maken dat de islam deze 
gewelddadige jihad veroordeelt. Je hebt in Nederland 480 moskeeën. Laten die zich daarbij aansluiten, dan kun je 
met één mond spreken. 

'Je hebt hier ook tientallen goed onderlegde imams die jihadisten kunnen uitleggen dat ze niet tegen westerse 
invloed moeten vechten of een kalifaat nastreven, maar burgers bescherming moeten bieden. Jihadisten zeggen 
zelf trouwens ook dat ze moslimburgers willen beschermen. Ze zijn zich niet bewust van het feit dat de ronselaars 
hier, uit Syrië, Irak of Saoedi-Arabië, ze voor hun eigen gevechten willen inzetten. Die vertellen heel andere 
verhalen.' 
Kijken die jihadisten hier dan nooit naar filmpjes op internet of naar Facebook? Ze willen gewoon vechten. 
'Als overheid moet je zo'n jongen of meisje met de neus op de feiten drukken en ze de keuze geven: als je echt 
burgers wilt helpen of beschermen, doe dat op een andere manier. Ik denk dan aan ondersteuning van gevestigde 
organisaties zoals Artsen zonder Grenzen die de bevolking humanitair bijstaan. Door de burgerbevolking en 
hulporganisaties in die landen beter te beschermen, verminder je ook de noodzaak tot vluchten. Want de toestroom 
van asielzoekers is nu nauwelijks nog beheersbaar.' 
Jihadisten willen niet werken met westerse hulporganisaties. 
'Omdat ze verkeerd worden geïnformeerd. Ik pleit voor nauwe samenwerking tussen de AIVD, de imams en de 
coördinator Terrorismebestrijding. Zowel om de potentiële jihadisten te herkennen als om te proberen ze niet verder 
te laten radicaliseren, door imams in te zetten die uitleggen dat de islam dit niet wil. En we moeten ze een 
alternatief bieden: áls ze naar Syrië of Irak gaan, dan ingebed in normale hulporganisaties.' 
Die wandelen zo maar even het kalifaat binnen? En die jihadisten 'nieuwe stijl' gaan ook christenen beschermen? 
'Nee, je hebt bescherming nodig. En geen enkele groep mag worden verdreven zoals de christenen uit Mosul. 
Moslims moeten dat keihard veroordelen. Ik vind dat niet alleen Nederland maar Europa veel meer moet en kan 
doen in die regio. Misschien laat het nu de tanden zien tegen Rusland. Dat werd tijd, want Europa heeft veel meer 
macht dan het doet voorkomen. En zeker in het Midden-Oosten.' 
Dus stuur de NAVO erop af. 
'Ik keur geweld af en je moet je niet militair in zo'n conflict met diepe wortels mengen. Maar de jihadisten komen uit 
Europa en veroorzaken een stroom vluchtelingen naar Europa. Je ogen sluiten voor de realiteit is geen oplossing. 
Dus Europa, doe iets tegen de jihadisten. Help moslims, alleen kunnen ze het niet.' 
Hoe stelt u zich dat voor? Hulpverleners tussen rebellen die je kunnen gijzelen of onthoofden? 
'Europa moet minder terughoudend zijn. Laten we met stap één beginnen: we sturen jihadisten 'nieuwe stijl' en 
hulpverleners, met steun van regeringen en met een goede bescherming. Indien nodig moeten we die bescherming 
inzetten. ' 
Het leger dus? 
'Het leger dus.' 

Saïd Bouharrou werd in 1978 in Nijmegen geboren. Na het athenaeum studeerde hij rechten. Hij is ondernemer en 
bestuurslid van Moskee Heseveld Nijmegen. 

Henk Müller is opinieredacteur van de Volkskrant. 
 
Graphic

 
Saïd Bouharrou
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Religion + Spirituality (94%); Terrorist Organizations (90%); Muslims + Islam (86%); Christians + 
Christianity (70%) 
 

Company:  FACEBOOK INC (53%) 
 

Load-Date: July 24, 2014

 
End of Document





Manifesta ziet af van protest tegen Poetin
de Volkskrant
24 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 11
Length: 311 words
Byline: NELL WESTERLAKEN
Body


kunstmanifestie - Oekraïnebeleid 
De vliegramp in Oekraïne is voor de Nederlandse organisatie van Manifesta 10 in St.-Petersburg geen aanleiding 
zelfstandig protest te laten horen tegen het Oekraïnebeleid van Poetin. De internationale kunstmanifestatie, die in 
juni opende, kwam eerder onder vuur vanwege de antihomowetten van de Russische leider. 

In een schriftelijke verklaring spreekt Manifesta-directrice Hedwig Fijen haar medeleven uit met de nabestaanden. 
Daarnaast geeft de organisatie te kennen in 'constant overleg' te zijn met andere kunst- en maatschappelijke 
organisaties om haar standpunt te bepalen. Ook zal ze haar verantwoordelijkheid nemen op basis van eventuele 
vervolgstappen van de Nederlandse regering en de EU. 

Manifesta werkt nauw samen met museum Hermitage in St.-Petersburg, waar het evenement plaatsvindt. 
Hermitagedirecteur Piotrovski staat net als een groot deel van de Russische bevolking achter de politiek van 
Poetin. In juni bevestigde Piotrovski in de Financial Times dat de president in zijn ogen een 'goed, belangrijk 
mondiaal spel speelt'. 

Ook eerder werd de vraag opgeworpen of St.-Petersburg wel zo'n gelukkige keuze was voor de kunstmanifestatie. 
De Europese biënnale van Nederlandse origine streek voor het eerst neer in een Oost-Europees land. Niet alleen 
zijn vorig jaar de antihomowetten van kracht geworden, ook is het slecht gesteld met de vrijheid van meningsuiting 
en werd openlijk getwijfeld of kunstenaars wel vrij zouden zijn politiek commentaar te leveren in hun werk. Enkele 
kunstenaars trokken hun deelname in. Beeldend kunstenaar Erik van Lieshout liet weten zelfcensuur te hebben 
toegepast. Zijn collega Marlene Dumas maakte een serie portretten van homoseksuele wetenschappers, schrijvers 
en kunstenaars, de meesten van Russische afkomst. 
Morgen in katern V: Open brief van redacteur Rutger Pontzen aan Hedwig Fijen 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (94%); Visual Arts (80%); Protests + Demonstrations (77%); Freedom Of Expression 
(75%); International Relations (67%) 
 

Load-Date: July 24, 2014

 
End of Document





A thousand times good night
de Volkskrant
24 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 6
Length: 368 words
Byline: KEVIN TOMA
Body


Eigenlijk is het gewoon een draak van een melodrama. 
Drama 
Regie: Erik Poppe 
Met: Juliette Binoche, Nikolaj Coster-Waldau, Lauryn Canny, Mads Ousdal 
112 minuten, in 18 zalen 

Als het moet, gaat fotojournalist Rebecca (Juliette Binoche) over lijken. In de openingsscène van A Thousand 
Times Good Night fotografeert ze de voorbereidingen van een zelfmoordaanslag in Kabul: terwijl een jonge 
moslima bomgordels krijgt omgehangen, blijft Rebecca doorklikken. Ze rijdt met de vrouw de stad in, alles 
observerend door de lens van haar camera. Aan het waarschuwen van de omstanders denkt ze niet. Haar werk, de 
wereld tonen wat hier gebeurt, dat is wat telt. 

Een zeer beklemmende scène, vaardig opgebouwd door Noor Erik Poppe, die zelf ooit oorlogsfotograaf was. 
Binoche is ook meteen overtuigend - bloedserieus, zwijgend, de bijna krankzinnige gedrevenheid van haar 
personage fonkelend in haar blik. De thema's die Poppe met A Thousand Times Good Night ('Tusen ganger god 
natt') wil aansnijden, lijken bovendien glashelder op tafel te liggen: wat is je verantwoordelijkheid als fotojournalist? 
In welke mate mag je je afzijdig houden van de misstanden en wanneer word je zelf medeplichtig? 

Maar zo interessant vindt Poppe (Troubled Water, Hawaii, Oslo) dat dan toch weer niet. De bom gaat af, Rebecca 
belandt zwaargewond in het ziekenhuis. Bij thuiskomst in Noorwegen staat echtgenoot Marcus (Nikolaj Coster-
Waldau) op het punt haar te verlaten. Hij verdraagt het niet langer dat Rebecca hem en hun dochters steeds weer 
in angst achterlaat. Kiezen moet ze: haar beroep of haar gezin. 

Het wereldleed blijkt dan slechts decor voor Rebecca's familieperikelen. En die zijn zo voorspelbaar en verpakt in 
stroperige symboliek, dat Poppe alle opgebouwde krediet weer verspeelt. Werkt haar oudste dochter Stephanie 
(Lauryn Canny) op school aan een Afrika-project, wordt Rebecca gevraagd om in een vluchtelingenkamp in Kenia 
foto's te maken. Natuurlijk reist ze af met dochterlief, en natuurlijk gaat het ter plekke helemaal mis. 

Al blijft Binoche zich dan vastbijten in haar rol en al koppelt John Christian Rosenlunds schoonheid aan rauw 
realisme, A Thousand Times Good Night is eigenlijk gewoon een draak van een melodrama. 
 
Graphic

 
Binoche in A Thousand Times Good Night.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Labor + Employment (93%); Death + Dying (80%); Police Forces (74%); Recruitment + Hiring (69%); 
Associations + Organizations (69%); Human Resources + Personnel Management (69%); Water Quality (63%); 
Bacteria (63%); Ecosystems + Habitats (63%); Endangered Species (63%); Islands + Reefs (63%); Oceanography 
(63%); Sports + Recreation (63%); Toxic + Hazardous Substances (63%); Volcanic Eruptions (62%) 
 

Industry: Agricultural Chemicals (63%); Personal Care Services (62%) 
 

Load-Date: July 24, 2014

 
End of Document





Vogel
de Volkskrant
25 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: V DIDU
Length: 485 words
Byline: MASSIH HUTAK
Body


Column 
Aaf Brandt Corstius is drie weken met vakantie. De komende twee columns wordt ze vervangen door de Afghaans-
Nederlandse schrijver Massih Hutak (22, Toen God nog in ons geloofde; zijn nieuwe roman ISSA verschijnt in 2015 
bij uitgeverij AtlasContact). 
Het vogelperspectief is het dichtst bij God dat de mens kan komen. Het enige wat we hiervoor nodig hebben is een 
fotocamera met hoge resolutie en spiegelreflex. Et voilà; de blik van de Heer is benaderd. 

Op 20 juni, de Dag van de Vluchteling, publiceerde het magazine TIME een serie foto's van asielzoekers die 
vanuit Afrika de oversteek maakten naar Europa. De beelden laten zien hoe Soedanezen, Somaliërs en Syriërs via 
de wateren van Italië hun heil over zee zochten. Bijna alle foto's zijn van bovenaf geschoten door Massimo Sestini. 

We zien de prachtige blauwe Middellandse Zee en een boot volgestouwd met mensen. Ze kijken omhoog, met 
blikken die om verlossing vragen. Wie goed kijkt, ziet vrouwen met kinderen. Wie beter kijkt, ziet een man in een 
Argentijns voetbalshirt met zijn armen wijd gespreid als het jezusbeeld in Rio de Janeiro. 

'Een moeder en kind op een Italiaans marineschip nadat ze zijn gered', leest een bijschrift. Het woordje 'gered' staat 
bij alle zeventien foto's. Deze vluchtelingen zijn door de Italiaanse marine gered. Laat daar geen twijfel over 
bestaan. 

Mare Nostrum heet de missie, Latijn voor 'onze zee'. Deze is bedoeld om het dagelijkse dodental op Lampedusa te 
beperken. Mare Nostrum heeft al 30 duizend mensen gered. Inmiddels zijn de eerste helft van dit jaar net zo veel 
vluchtelingen de Zuid-Europese grenzen gepasseerd als in 2013. Italiaanse en Griekse overheden snakken naar 
meer hulp vanuit de EU. Maar die blijft uit. 

Deze vluchtelingen zouden anders nooit met elkaar op een boot hebben gevaren. Nu hadden zij geen keus. Op 
die boot was iedereen hetzelfde. Net zoals dat ik er op mijn 6de in het vluchtelingenkamp in Crailo achter kwam 
dat Joegoslavische kindjes ook schokten in hun slaap. De mens heeft terreur nodig. 

De fotoserie van TIME is een selfie van mij. Ik kijk recht in de lenzen van de echte hoge resolutiecamera; de rode, 
vochtige ogen van een man zonder spiegelreflex. De gouden reddingsdeken bedekt de rand van zijn zwarte, 
uitgedroogde gezicht. Zijn blik wekt bij mij geen medelijden op. Hij heeft deze tocht vaker gemaakt. Zijn vrouw en 
kinderen zaten bij de groep die het heeft gered. Of ze zijn juist gesneuveld op Lampedusa. Zij maakten de tocht 
eerder dan hij. Hoe dan ook: hij kijkt naar mij en ziet iets wat ik niet zie. 

De reddingdeken is een voorproefje van het Europese goud dat op deze mensen wacht. Daarom kijken zij niet 
hulpeloos maar vastberaden, als een kind dat betrapt is op iets stouts; het zal het weer doen. Boven hen zweeft 
een zwarte wouw die amper wappert met de vleugels. Af en toe werpt hij een blik naar beneden en dan poept-ie. 

God is een vogel. 

massih@dekaravaan.com 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: July 24, 2014

 
End of Document





Strijd om Gaza gaat ook tijdens vredespogingen gewoon door
de Volkskrant
25 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 537 words
Byline: VAN ONZE VERSLAGGEVER ROLF BOS
Body


Terwijl de Amerikaanse minister van Buitenlandse Zaken John Kerry vanuit Caïro blijft pogen de strijdende partijen 
tot elkaar te brengen, gaat de oorlog in en om de Gazastrook onverminderd door. Donderdag werd de landstreek 
opnieuw hevig door de Israëlische strijdkrachten gebombardeerd. 

Doel was onder meer een school in Beit Hanoun. Volgens Palestijnse bronnen vonden hier minstens vijftien 
'vluchtelingen' de dood, onder wie kinderen. Een woordvoerder van Unrwa, de VN-organisatie voor Palestijnse 
vluchtelingen, zei dat Israël wist dat in de school burgers hun toevlucht hadden gezocht. 'Dit was een aangewezen 
schuilplaats', zei hij. 

VN-secretaris-generaal Ban Ki-moon zei 'ontsteld' te zijn over de aanval op de school. 'Velen zijn gedood, onder 
wie vrouwen en kinderen, alsook stafleden van de VN.' 

Vanuit Gaza vlogen donderdag opnieuw veel projectielen richting Israël. Een vijftal werd boven Tel Aviv 
onderschept door het anti-raketsysteem Iron Dome. Resten vielen neer in de Dizengoff-straat. Er waren geen 
gewonden. 

In totaal zijn er volgens diverse bronnen minstens 751 Palestijnen gedood en zijn er meer dan 4.000 gewonden. 
Volgens Unicef zijn er tussen 8 en 24 juli 181 kinderen gedood; 128 van hen waren jonger dan 12 jaar. Aan de 
Israëlische zijde staat de teller op 3 gedode burgers en 32 gesneuvelde soldaten. 134 militairen raakten gewond. 

In Caïro probeert de Amerikaanse minister van Buitenlandse Zaken Israël en Hamas tot een wapenstilstand te 
bewegen, tot nu toe vergeefs. Dat geldt ook voor de bemoeienissen van de Palestijnse president Abbas, koning 
Abdullah van Jordanië, VN-secretaris-generaal Ban Ki-moon en de emir van Qatar. 

Ondertussen leveren Israëlische soldaten stevige gevechten rond de in- en uitgangen van de vele tunnels die de 
strijders van Hamas en andere militante bewegingen in de grensstreek hebben gegraven. Vanaf een heuvel nabij 
Erez valt goed waar te nemen hoe de strijd verloopt. Howitzers vuren vanuit het achterland granaten af. Sommige 
inslagen zijn slechts 250 meter voor de Israëlische frontlijn. Volgens militaire deskundigen is dat ongehoord dichtbij 
en dat geeft aan hoe zwaar de strijd is. 

Het Israëlische leger heeft meer dan dertig tunnels gevonden die in de richting van Israël of onder de grens met 
Israël door lopen. Een deel ervan is onklaar gemaakt. Analisten verwachten dat Israël pas tot een staakt-het-vuren 
bereid is als al die stelsels onklaar zijn gemaakt. Dat kan weken duren. 

'Aan de projectielen zijn we na zoveel jaar wel gewend', zegt een inwoner van Erez, een kibboets vlakbij de grens. 
'Maar met die tunnels wordt een nieuw terreurhoofdstuk geopend.' 

De bewoners van Gaza zitten als ratten in de val in de smalle landstrook. Volgens de VN zijn meer dan 100 
duizend burgers op de vlucht geslagen. Maar de kans bestaat elders in een buurt verzeild te raken waar militanten 
actief zijn die een doelwit kunnen vormen voor aanvallen. 

Volgens Israël worden er projectielen afgevuurd vanuit ziekenhuizen, scholen, moskeeën en woonhuizen. In een 
tweetal gevallen hebben VN-medewerkers inderdaad raketten gevonden die worden verstopt in scholen. 

pagina 16-17: Levensader van Gaza ligt onder vuur 
Israëlische leger zal eerst alle tunnels onklaar willen maken 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%) 
 

Load-Date: July 24, 2014

 
End of Document





'Dat restaurant is van een sjiiet, daar kom ik dus niet'
de Volkskrant
25 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Binnenland
Length: 2062 words
Byline: DOOR MAARTEN ZEEGERS
Body


Reportage Spanning soennieten en sjiieten in Den Haag 
De oorlog in Syrië en Irak strekt zich uit tot in Den Haag. Ook daar staan soennieten en sjiieten tegenover elkaar. 
'Als ik ooit wraak wilde nemen, dan moest ik maar een seintje geven.' 
'Moge God de tiran Bashar al-Assad vernietigen en hem treffen door de bliksem', bidt de imam. 'Amien!' roepen de 
gelovigen in rijen achter hem. 'Amien!' (Amen, red.) 

Het is ramadan in Den Haag. In bijna alle soennitische moskeeën vinden er tijdens de vastenmaand 's nachts na 
het avondgebed extra gebeden plaats, de zogeheten tarawieh. Een salafistische imam leidt het gebed. Hij heeft 
veel aanhang, want ook deze nacht is de gebedsruimte goed gevuld. 

'Moge God Noeri al-Maliki doen omkomen op de meest gruwelijke wijze.' 

'Amien!', klinkt het enthousiast. 

Het is alweer drie jaar geleden dat een deel van de Syrische bevolking in opstand kwam tegen het regime van 
president Assad. Wat begon als een vreedzame revolutie liep uit op een grensoverschrijdende burgeroorlog tussen 
soennieten en sjiieten. Deze islamitische broederstrijd beperkt zich niet tot het Midden-Oosten alleen. Ook bij de 
moslimgemeenschap in Nederland nemen de spanningen tussen beide stromingen toe. 

Buiten voor de moskee na het gebed beweert een man afkomstig uit Irak, met fiets aan de hand, dat sjiieten 
helemaal geen moslims zijn. 'Het zijn eigenlijk niet eens sjiieten. Dat is een naam die ze zich zelf geven, maar in 
werkelijkheid zijn het ketters en ongelovigen. Ik ken hen nog vanuit Irak. Ze blazen onze moskeeën op.' 

'Sjiieten zijn nog gevaarlijker dan joden en christenen', doet de man die naast hem staat een duit in het zakje. 'Ik 
zweer het je, als ik honderd raketten zou hebben, zou ik er 99 afvuren op Iran. En maar één op Israël.' 

Iemand stelt voor nog wat te gaan eten bij een Pakistaans restaurant, maar dat voorstel valt niet in goede aarde. 
'Dat restaurant wordt gerund door een sjiiet', weet de man met de fiets. 'Daar ga ik dus niet meer naartoe.' 

De groeiende vijandigheid van een deel van de soennitische geloofsgemeenschap tegen sjiieten is direct het 
gevolg van het conflict in Syrië en Irak. Sinds het uitbreken van de oorlog duiken er op internetfora haatdragende 
teksten op gericht aan het adres van de sjiieten. Daarnaast laten sommige orthodoxe moskeeën in Nederland zich 
tijdens de vrijdagspreek steeds negatiever uit over sjiieten. Het zouden heidenen zijn, moordenaars en 
verkrachters. Het enige levensdoel van 'de sjiiet': het doden van soennieten. In de Nederlandse vertalingen van de 
preek zijn deze scherpe bewoordingen overigens vrijwel altijd geschrapt. 

~ ~ ~ 

'Hoe heet het zwaard van Ali?', luidt de eerste vraag van de islamquiz na afsluiting van de jongerenlezing over de 
deugden van de sjiitische imams. De aanwezige jongens houden een groen vel papier omhoog ten teken dat het 
antwoord A moet zijn: Zulfiqaar. 

De lezing en quiz vinden plaats in stichting Kawthar, een religieuze organisatie van sjiitische moslims uit Irak die na 
de Amerikaanse inval en het daaropvolgende sektarisch geweld naar Nederland vluchtten. Aan de muur hangen 
portretten van ayatollah Ali al-Sistani, een belangrijke religieuze autoriteit voor sjiieten in Irak. 

De sjiitische gemeenschap in Nederland bestaat uit drie groepen. Vanaf begin jaren zestig kwamen vooral Turkse 
gastarbeiders naar Nederland. Een deel van hen bestond uit Turkse sjiieten, meestal afkomstig uit de provincie 
Igdir. De tweede groep sjiieten zijn Iraniërs die na de Islamitische Revolutie het land ontvluchtten. Ten slotte zijn er 
de sjiieten uit Irak die in Kawthar hun thuishonk hebben. 

Een praktisch verschil tussen soennieten en sjiieten is de rol van de geestelijkheid. Van sjiieten wordt verwacht dat 
ze uit een kleine groep schriftgeleerden één autoriteit kiezen die zij in hun leven volgen. Soennieten kunnen 
daarentegen te rade gaan bij iedereen die kennis bezit over de islam. Zij besluiten uiteindelijk zelf of zij religieuze 
uitspraken (fatwa's) van hun sjeiks opvolgen of niet. Sjiieten hebben echter een veel gecentraliseerde 
machtsstructuur. Een fatwa van een sjiitische ayatollah moet worden opgevolgd. De foto's van Sistani aan de muur 
van stichting Kawthar maken duidelijk dat hij als religieuze autoriteit het populairst is. 

De oorlog in Syrië en Irak is ook hier een van de belangrijkste onderwerpen van gesprek. Een maand geleden 
slaagden soennitische mujahidin erin een groot deel van Noord-Irak in te nemen. Op internet verschenen filmpjes 
waar strijders van de Islamitische Staat sjiitische krijgsgevangenen executeerden. Hierop besloot ayatollah Sistani 
op te roepen tot een eigen jihad tegen de oprukkende soennieten. 

Een van de aanwezige jongeren geeft na de quiz aan pal achter de regimes van Assad en Maliki te staan. In zijn 
ogen zijn de opstandelingen allemaal terroristen. Hoewel de jongen een volgeling is van Sistani, is hij niet van plan 
om te gaan vechten in Irak. 'De oproep van Sistani was slechts bedoeld als advies, geen verplichting', weet hij. 
'Maar wie wil helpen, mag dat natuurlijk wel doen.' 

Als Sistani daadwerkelijk een bindend fatwa had uitgevaardigd, dan zou de jongen zeker zijn gegaan. 'Dat is toch je 
plicht als moslim', stelt hij. 'Kijk, het is niet gemakkelijk, maar als het moet, dan moet het. Bovendien kun je het 
martelaarsschap verkrijgen. Dat is een leuke bonus.' 

De jongen toont een groene flyer met daar op in gele letters de tekst: Demonstratie tegen Terreur. 'Sistani heeft 
gezegd dat sjiieten in Nederland vooral moeten laten zien dat we het niet eens zijn met wat er gebeurt in Syrië en 
Irak', licht hij de aanleiding van de demonstratie toe. 'Dat is ook jihad.' 

Na de lezing staat de religieuze leider van de stichting in zijn kantoor. De man draagt een traditioneel gewaad en 
zwarte tulband. De kleur zwart duidt erop dat hij afstamt van de profeet waardoor hij bij sjiieten een bepaald 
aanzien geniet. Hij spreekt Arabisch met een zwaar Iraaks accent. 

'Pijnlijk', noemt de man de gespannen situatie tussen beide geloofsstromingen. 'Maar we zijn eraan gewend 
geraakt. Al 1.400 jaar worden we uitgemaakt voor ongelovigen. Ik heb het natuurlijk maar over een deel van de 
soennieten. Met het grote merendeel hebben we geen probleem. Het zijn onze broeders. Sistani heeft zelfs gezegd 
dat wij hen dienen te beschouwen als onze eigen ziel.' 

Dat is natuurlijk een leuk statement, maar in theorie is het voor sjiieten bijvoorbeeld niet toegestaan om te bidden 
achter een imam die niet rechtvaardig is. En in de ogen van sjiieten zijn de mensen die de speciale positie van de 
imams niet erkennen dat. De leider zelf heeft in ieder geval nog nooit in een soennitische moskee gebeden. Om 
dezelfde reden huwen sjiieten hun dochters in principe niet met soennieten. Hieruit valt op te maken hoe de sjiieten 
werkelijk over soennieten denken. 

Ondanks dat de geestelijke erkent dat spanningen tussen beide groepen zijn toegenomen, ontkent hij bang te zijn 
voor zijn eigen veiligheid of die van de stichting. 'We hebben genoeg maatregelen getroffen en er is vierentwintig 
uur bewaking. Bovendien leven we in Nederland in een rechtsstaat waar minderheden beschermd worden.' 

De vraag is of veiligheidsmaatregelen en een rechtsstaat genoeg bescherming kunnen bieden. Vorige maand 
werden in Engeland twee sjiitische mannen afgetuigd door orthodoxe soennieten die een protestmars hadden 
georganiseerd tegen sjiieten. Twee jaar geleden gooiden jongeren bij een sjiitische moskee in België een 
molotovcocktail naar binnen. De moskee brandde af en de imam die op dat moment aanwezig was, kwam om het 
leven. 

De jongen uit Kawthar heeft daar geen goed woord voor over. 'De daders beseffen niet dat ze een plek in brand 
steken waar God wordt aanbeden. Daarnaast zijn honderden Korans in vlammen op gegaan. Kun je je nog 
herinneren dat iemand in Amerika één Koran verbrandde? De hele islamitische wereld stond op zijn kop. Maar nu 
hoorde je helemaal niemand daarover. Dat is toch hypocriet!' 

~ ~ ~ 

'Het vlees is hier niet halal', geeft Hakan eerlijk toe, terwijl hij wat friet in de frituur gooit. Hakan, een kleine sjiitische 
jongeman met gemillimeterd haar, staat achter de toonbank van een snackbar in de buurt. 

Een paar maanden geleden had hij in zijn gelegenheid een aanvaring met soennitische bezoekers. Drie mannen in 
islamitische kleding hadden friet met mayo en pindasaus besteld en begonnen daarna te discussiëren over sjiieten. 
Dat het ongelovigen zijn en dat ze allemaal dood moeten. 'Een van hen zat in een rolstoel', merkt hij op. 'En ik had 
nog wel de deur voor hem opengedaan.' 

Toen de mannen wilden betalen, gooide Hakan het geld terug op tafel. 'Jullie geld hoef ik niet', riep hij boos. 'Maar 
besef wel dat jullie hebben gegeten in een sjiitische tent. En dat die friet gebakken is door sjiitische handen.' 

Een paar dagen later besloot Hakan alsnog verhaal te gaan halen in de moskee waar deze jongens vaak komen. 
Voor de gelegenheid had hij een T-shirt laten drukken met de opdruk: Don't panic. I am a shiite. 

Het was vragen om problemen. Op weg naar huis werd hij in een hoek gedreven door drie jongens die een 
zwartwitte sjaal voor hun gezicht hadden geknoopt. Ze begonnen hem te bedreigen met een fietsketting en sloegen 
hem in het gezicht. Uiteindelijk wist Hakan zich los te rukken en weg te rennen. 

De vrienden van Hakan vonden dat hij het niet op zich kon laten zitten. 'Op een avond waren er sjiitische Afghanen 
uit Brussel op bezoek bij mijn neef die bij mij in de straat woont', vertelt Hakan. 'Die hadden zo'n Vito, je weet wel 
zo'n Transporterbus. Ze zeiden dat als ik ooit wraak wilde nemen, dat ik dan maar een seintje moest geven. En 
toen gooiden ze de achterklep open.' 

Hakan maakt een beweging alsof hij de achterklep van een bus open doet. 'Die lag vol automatische wapens. Je 
weet toch van die kalashs. Maar ik ben het helemaal zat nu. Ik wil er niks meer mee te maken hebben.' 

Ondertussen loopt een Turkse man met een grote zwarte snor de snackbar binnen. Aan zijn hand houdt hij een 
dochtertje van een jaar of 7. Uit zijn uiterlijk valt op te maken dat hij een aleviet is. De man bestelt een zak friet om 
mee te nemen. 

'Wij moeten één zijn', vindt Hakan. 'Wij geloven in Allah, Mohammad en de Koran. Net als de soenieten. Het is 
allemaal een complot van Israël en Europa om ons uit elkaar te drijven. Als alle moslims een front zouden vormen, 
dan hadden we het Westen en de Joden allang verslagen.' 

'Ik ben gewoon met deze jongens opgegroeid', vervolgt Hakan. 'Het waren mijn buurjongens. We voetbalden 
samen op straat. Nu gaan ze naar Syrië en verschijnen ze in filmpjes waar ze sjiieten onthoofden. Dat is toch niet 
normaal. Ze moeten ons niet haten.' Hakan denkt even na. 'Je moet eigenlijk niemand haten.' 

De alaviet met de snor rekent zijn bestelling af en loopt met de zak friet naar buiten. 'Het komt allemaal door hen', 
fluistert Hakan, terwijl hij in de richting van de man knikt. 'Die alevieten geven ons sjiieten een slechte naam. Ze 
eten varkensvlees en drinken gewoon alcohol. Zelfs tijdens de ramadan. Mijn vader haat hen tot in het diepste van 
zijn hart.' 

Schisma in de islam 

Het schisma in de islam tussen soennieten en sjiieten is in de kern een politiek conflict over wie de leider zou 
moeten zijn van de islamitische gemeenschap. Volgens soennieten dient deze leider, ook wel kalief genoemd, te 
worden gekozen uit de gemeenschap der gelovigen. Sjiieten geloven daarentegen dat God deze positie heeft 
voorbehouden aan Ali, de neef en schoonzoon van de Profeet, en diens nakomelingen. Aan deze door God 
aangestelde opvolgers (imams), kennen sjiieten een speciale status toe. De laatste imam leeft in verborgenheid en 
zal aan het eind der tijden verschijnen om de mensheid te redden. 

10 tot 20 procent van alle moslims in de wereld is sjiitisch en vormt in de meeste islamitische landen een 
minderheid. In Nederland zijn van de naar schatting 800- tot 900 duizend moslims er 50- tot 90 duizend sjiiet. 
Alleen in Iran, Irak en Libanon vormen zij de grootste bevolkingsgroep. In Turkije vormen de alevieten een 
significante minderheid. Zij worden vaak gezien als een spirituele stroming binnen de sjiitische islam, hoewel hun 
geloofsbelijdenis in de praktijk sterk afwijkt van die van de mainstreamsjiieten. 

Hakan staat achter de toonbank van een snackbar 
Wij moeten één zijn. Als alle moslims een front zouden vormen, dan hadden we het Westen en de Joden allang 
verslagen 
 
Graphic

 
Een pro-islam/anti-Israël-demonstratie donderdag in de Haagse Schilderswijk.
Foto Julius Schrank
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Muslims + Islam (94%); Religion + Spirituality (88%) 
 

Load-Date: July 24, 2014

 
End of Document





Hoop op de mieren
de Volkskrant
25 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1842 words
Byline: DOOR NELL WESTERLAKEN FOTO'S MARCEL VAN DEN BERGH
Body


Interview Dries Verhoeven Beeldende kunst 
Bij grote dramatische gebeurtenissen zoomen media altijd in op het persoonlijke leed, maar wat nou als je dit 
weglaat? De gelauwerde theatermaker Dries Verhoeven maakte hierover een indrukwekkende installatie. 
Oekraïne kon natuurlijk niet ontbreken in de serie van 44 mondiale brandhaarden en pijnplaatsen die Dries 
Verhoeven verwerkte in zijn installatie Homo Desperatus. Een halfjaar geleden niet, toen het kunstwerk werd 
vervaardigd, en nu al helemaal niet. De vliegramp slingerde het particuliere leed dat voortvloeide uit andermans 
strijd bruut de Nederlandse huiskamers in. 

Hoe groot ook de emoties die de ramp losmaakte, het ligt niet in de lijn der verwachting dat de Russische 
separatisten de wapens nu deemoedig neerleggen. Evenmin is het voorstelbaar dat Poetin zich de komende tijd 
ontpopt als een betrouwbare bondgenoot. Zij hebben een doel op lange termijn, een plan dat het collectief naar een 
hoger niveau moet helpen - in hun eigen ogen welteverstaan. De doden van vlucht MH17 zijn daarbij slechts 
collateral damage; bijkomende schade. 

Precies daarover gaat de theatrale installatie van Dries Verhoeven in het Stedelijk Museum van Den Bosch. 
Verhoeven liet 44 plekken van collectief menselijk leed nabouwen op schaal en plaatste de modellen in vitrines - 
van de ingestorte kledingfabriek in Bangladesh tot het gevangenenkamp van Guantánamo Bay. In elk van die 
maquettes liet hij een mierenkolonie los. Als het aankomt op overleven, zijn mieren een van de succesvolste 
diergroepen op aarde. Wanneer hun ingenieuze nest instort, hebben ze binnen de kortste keren een nieuw 
onderkomen gebouwd. 

'Er is geen diersoort ter wereld die zo goed met rampen weet om te gaan als de mier', zegt theatermaker en 
beeldend kunstenaar Verhoeven. 'Individuele mieren worden opgeofferd voor het welzijn van het collectief. Elke 
mier heeft een eigen taak. Een klein deel van hen lijkt niet veel uit te voeren, maar het is hún werk de kolonie veilig 
te stellen in tijden van gevaar. Waar gaat de koningin naartoe? Waar laten we het broedsel? Waar halen we eten? 
Desnoods verdrinken ze zichzelf om een brug te vormen voor de groep. De dode mieren worden dan door hun 
soortgenoten gebruikt als bouwmateriaal. Ze zijn meedogenloos in hun opoffering.' Lijdende soortgenoten zijn niet 
meer dan, inderdaad, collateral damage. 

Het gedrag van de menselijke soort fascineert hem al jaren. 'Als er een ramp gebeurt, zoomen wij in op het drama 
van het individu. Of het nu het instorten van een fabriek betreft, een tsunami of een gewapend conflict, de media 
presenteren dat soort situaties vaak als tragische incidenten. Ik probeer juist uit te zoomen en de nadruk te leggen 
op systemen die aan de rampspoed ten grondslag liggen. Iedereen vindt het instorten van die kledingfabriek in 
Bangladesh een tragedie, maar stel dat daardoor geen goedkope T-shirts meer kunnen worden gemaakt in dat 
land. Dan halen we ze wel ergens anders.' 

'Homo vestem faciens', vermeldt het bordje bij de vitrine 'Bangladesh', kleermakende mens. 'Komt tegemoet aan de 
wereldwijd gestegen vraag naar betaalbare kleding. Incidenteel bezwijkt een bouwstructuur door de grote 
bedrijvigheid ter plaatse.' 

Met de professionele concentratie van een arts in een ziekenzaal loopt Verhoeven tussen de maquettes. 'Kijk', zegt 
hij, terwijl hij zich over een vitrine buigt, 'ze hebben eieren gelegd in de kernreactor van Fukushima.' De zaal is zo 
goed als donker, op een streep licht aan het plafond na die in drie kwartier van de ene kant van de zaal (het 
oosten) naar de andere (het westen) beweegt: een dag-nachtritme voor de insecten. De vitrine waarop de 
lichtstreep valt, licht op en trekt de publieke aandacht. 

Tegelijkertijd zendt een minicamera in de betreffende vitrine live-beelden uit van de mierenkolonie, die worden 
geprojecteerd op een groot scherm. We zien even kriebelige als ijverige mierendivisies op uiteenlopende 
ramplocaties als een Syrisch vluchtelingenkamp, het Westgate winkelcentrum in Nairobi, de coltanmijnen in 
Congo, het Amazonegebied, Lampedusa, een Amerikaans afkickcentrum en het nationale parlement van Kiev, 
Oekraïne. In de laatste heerst de 'Homo politicus': 'Machtsevenwicht binnen de populatie tijdelijk verstoord, mede 
onder invloed van de naburige Russische soort. Om politieke en economische verhoudingen niet te veel te 
verstoren, is er weinig animo tot ingrijpen bij westerse soorten.' 

Nederland is onder meer vertegenwoordigd met de 'Homo terramotus'; de maquette is die van Tjamsweer, het dorp 
dat schade oploopt door gasboringen. Het lijkt niet meer dan klein vuil in het wereldleed van natuurrampen en 
oorlogen. 'Op wereldschaal is het inderdaad relatief', zegt Verhoeven. 'Maar ook hier zie je weer het individuele 
leed dat ten dienste staat van ons collectief welzijn, namelijk onze gasbehoefte.' 

Dries Verhoeven (1976) liet als theatermaker zijn publiek al eerder in verwondering stilstaan bij de menselijke soort. 
Het blijft meestal niet bij enkel observeren, toeschouwers krijgt een actieve rol. In 2003 plaatste hij een gebouwtje 
op een festivalterrein met een kamer voorzien van geluiddicht glas. Aan beide kanten van het glas nam iemand 
plaats. De twee konden elkaar niet horen, maar des te beter bekijken. De stem van een acteur maakte de 
deelnemers attent op een bepaald aspect van de ander. 

Tijdens performing arts festival Spring, vorig jaar in Utrecht, plaatste Verhoeven voor zijn project Ceçi n'est pas 
mensen in doorzichtige cabines op straat, op plekken waar een heroïsch, klassiek standbeeld niet zou misstaan. 
Voorbijgangers werden zo geconfronteerd met een licht afwijkend exemplaar van de eigen soort, bijvoorbeeld een 
zwanger meisje van 14 jaar: Ceçi n'est pas une mère, dit is geen moeder. Het project werd ook over de grens een 
succes. 

Verhoeven, die veel in Duitsland werkt, maakte internationaal furore met zijn 'ervaringstheater' dat hij het liefst 
buiten de officiële schouwburgen laat opvoeren en soms zelfs zonder acteurs. In Donkere Kamer liet hij blinde 
performers optreden. De productie Lege handen maakte hij met kinderen en 70-plussers op de bühne. 

De stap van het theater naar het museum leek hem aanvankelijk niet groot, zijn werk houdt tenslotte vaak het 
midden tussen theater en beeldende kunst. Aan de andere kant van de museumdeuren werd daar anders over 
gedacht. 'Ik heb verschillende musea moeten benaderen voordat ik bij het Stedelijk in Den Bosch terechtkwam. 
Kennelijk zijn musea niet gewend te worden benaderd door een kunstenaar met een autonoom idee.' 

Theaters daarentegen staan nog altijd ten dienste van de ideeën van de kunstenaar, meent Verhoeven, het podium 
is een plek waar de regisseur volledige vrijheid geniet. In de museumwereld is dat anders: het is vaak een curator 
die lang van tevoren een tentoonstellingsconcept bedenkt. 'Een curator wil in een tentoonstelling behalve jouw werk 
tonen vaak óók nog een beleidsplan ten uitvoer brengen, of een eigen thematiek tonen, of een educatief 
programma opstellen, of het adagium van het museum voor het voetlicht brengen, dat soort dingen. Dat zit de 
radicaliteit en de politieke actualiteit in Nederlandse musea hopeloos in de weg.' 

Intussen wordt de scheidslijn tussen performance en beeldende kunst steeds vaker overbrugd. 'Voor kunstenaars 
als Christoph Schlingensief en Tino Seghal is het een irrelevante opdeling. Toch verloopt het denken, vooral bij de 
Nederlandse musea, nog steeds langs de grenzen van de disciplines. Museumdirecteuren hebben geen idee wat er 
bij Frascati (theater in Amsterdam, red.) gebeurt, veel schouwburgprogrammeurs zetten geen voet over de drempel 
bij Witte de With (kunstinstelling voor hedendaagse kunst in Rotterdam, red.).' Het woord 'theatraal' is in de 
museumwereld nog altijd een scheldwoord, zegt hij. 'Het Stedelijk in Den Bosch had daar gelukkig geen last van.' 

Politiek-maatschappelijk engagement loopt als een rode draad door zijn werk. Zijn maatschappelijke betrokkenheid 
groeide, zegt hij, na de bezuinigingen op cultuur onder toenmalig staatssecretaris Halbe Zijlstra in 2011. 'Als de 
politiek de kunsten met zo veel argwaan bekijkt, dan kan het niet anders of datzelfde gebeurt andersom.' Het 
voedde de noodzaak om werk te maken dat systemen blootlegt. 

'Sinds de hele discussie over het belang van kunstsubsidies is het mistig geworden waarom we musea en theaters 
hebben. Sommige proberen amechtig de behoeften van hun bezoekers te bevredigen bijvoorbeeld met design of 
cabaret. Het ondergraaft het bestaansrecht van die instellingen.' 

In de voorstelling De Uitvaart, eerder dit jaar in de Utrechtse Sint Willibrorduskerk, liet Verhoeven tien 
maatschappelijke verworvenheden theatraal ten grave dragen. De performance wekte de woede van het 
kerkbestuur; het Godshuis zou hierdoor zijn ontwijd. Het 'maatschappelijk draagvlak voor de kunst' was één van de 
verworvenheden die symbolisch ter aarde werd besteld. Het publiek fungeerde als begrafenisgangers. 

Ook het museumpubliek dat naar Den Bosch komt, krijgt een rol toebedeeld. De middelste vitrine in de zaal bevat 
een maquette van het Stedelijk Museum. Hij handelt over de 'Homo empaticus'. 'Moet zich verhouden tot beelden 
van lijdende soorten elders', leest de bezoeker over zichzelf. 'Grote hoeveelheid informatie leidt enerzijds tot 
empathie en schaamte voor eigen situatie (incidenteel slaapproblemen), anderzijds tot gevoelens van verzadiging 
en onverschilligheid.' 


Homo Desperatus, Stedelijk Museum Den Bosch, t/m 31/8. http://sm-s.nl 
Extra: 70 duizend mieren 
In de 44 vitrines krioelen naar schatting 70 duizend mieren. Dries Verhoeven kocht ze in Duitsland bij een 
gespecialiseerd bedrijf. De maquettes zijn gemaakt van gips, een materiaal dat vaak wordt gebruikt in de 
mierenhouderij - er zijn particulieren die de insecten houden als huisdier. De mieren kunnen gangen graven in het 
gips, zoals ze bijvoorbeeld doen in de maquette van coltanmijnen in Congo. 

De luchttemperatuur, de voedselvoorziening en de ventilatie zijn minutieus geregeld. Elke dag worden de insecten 
gevoerd met fruitvliegjes en een soort suiker. 

De kolonies bestaan enkel uit vrouwtjesmieren en hebben elk een eigen koningin. Zij legt de eitjes en bepaalt 
hoeveel mannetjes er worden geboren voor de bevruchting. De schalen van de uitgekomen eitjes worden 
verzameld en naar een soort vuilnishoop gebracht. In de vitrines is dat meestal een plek zo ver mogelijk van de 
koningin af. Ook dode mieren en doodzieke mieren worden verzameld en afgevoerd door hun soortgenoten, 
meestal naar een hoekje van het verblijf. 
Extra: Festival Boulevard 
Opmerkelijk voor een museale tentoonstelling: de installatie Homo Desperatus is mede geproduceerd door 
theaterfestival Boulevard. Het festival, van 7 t/m 17/8 in Den Bosch, biedt een nevenprogramma rondom de 
expositie. Kunstcriticus en theatermaker Nico Out vertelt waar Dries Verhoeven zijn inspiratie vandaan haalt en hoe 
hij te werk gaat. http://festivalboulevard.nl 
'Er is geen diersoort ter wereld die zo goed met rampen weet om te gaan als de mier. Ze zijn meedogenloos in hun 
opoffering' 
 
Graphic

 
De maquette 'Homo hostilis'. Het Graf van Rachel in Bethlehem, waar geregeld confrontaties tussen Palestijnen en 
het Israëlische leger plaatsvinden.
Marcel van den Bergh
Maatschappelijk engagement is de rode draad in Verhoevens werk.
Marcel van den Bergh
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (76%); Theater + Drama (69%); Visual Arts (67%) 
 

Industry: Entertainment + Arts (94%); Destinations + Attractions (83%); Museums + Galleries (63%) 
 

Load-Date: July 24, 2014

 
End of Document





Festival: tijd voor een One Night's Tent
de Volkskrant
25 juli 2014 vrijdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 23
Length: 925 words
Byline: DOOR JEROEN TROMMELEN
Body


Een lichtgewichttentje komt overeen met dertig petflessen. Dus is het een kwalijke gewoonte van steeds meer 
festivalgangers hun tent als afval achter te laten. Tijd voor de recyclebare tent. 
Festivalgangers zijn enorm begaan met het milieu. Ze scheiden hun afval en gooien liever geen drankverpakkingen 
weg. Dat was twee jaar geleden de conclusie van een Engels onderzoek onder 2.300 festivalbezoekers uit allerlei 
landen. 

Op de stelling: 'Op festivals scheid ik mijn afval als daarvoor verschillende bakken worden aangeboden', zei 85 
procent dat hij of zij dat inderdaad zou doen. Liefst 86 procent is voorstander van het composteren van etensresten. 

Van dit milieubesef blijft niets over in de hardnekkige festivaltraditie om meegenomen tentjes na twee of drie 
nachten te dumpen. Dat is het lot van ongeveer één op vier slaaptentjes, schatten de organisatoren van grote 
festivals. Op alle grote Europese terreinen samen gaat het om zeker 100 duizend stuks. 

Dat is een flinke aanslag op het milieu. Het lichtste goedkope tweepersoonstentje weegt 1,2 kilo. Wie dat 
wegkiepert, gooit evenveel plastic weg als verwerkt is in dertig anderhalveliterflessen cola. Het verschil is dat die 
petflessen nog gemakkelijk te recyclen zijn. Gedumpte tentjes komen terecht in de vuilverbrander. 

Jan Smeets organiseert al 44 jaar Pinkpop. Tentjes dumpen is van alle tijden, is zijn ervaring. Geen enkele 
festivalorganisatie vindt dat leuk, maar ja. 'De laatste jaren proberen we er zo veel mogelijk van te laten 
hergebruiken. 'Dump hier je materiaal', staat op borden bij de uitgang. Kringloopwinkels halen de verkoopbare 
tentjes daar weer uit. Maar die zijn, begrijpelijk, kieskeurig.' 

Een andere oplossing is een tentje huren, zoals sinds kort mogelijk is. 'Die camping was dit jaar snel uitverkocht 
maar we moeten ermee uitkijken', vindt Smeets. 'Er mag geen groot onderscheid ontstaan, zo van: daar staan de 
mensen met geld.' 

Toen de weggooigewoonte zich verplaatste naar caravans, werd wel ingegrepen. 'Dat was nog veel erger. De 
meest wrakke caravans bleven na afloop staan.' 

Jonge festivallers kopen hun tentje uiteraard online. Grote kans dat ze terechtkomen bij Festivalking, de enige in de 
Benelux die gericht is op behoeften van festivalbezoekers. Eigenaar is de Vlaming Jonathan Van Driessen - zelf al 
jaren festivalganger en dj in Antwerpen. Tijdens kantooruren is hij consultant bij Deloitte in België. 

Voelt hij zich verantwoordelijk voor het probleem? 'Ik ben ertegen', is zijn antwoord. Wat je kunt meenemen naar 
een festival, kun je ook weer mee terugnemen naar huis. 

Van Driessen is gebaat bij klanten die elk jaar dertig euro uitgeven - de goedkoopste tent op zijn site. 'Maar ik heb 
liever dat ze een beter product kopen en dat jaren gebruiken.' 

Twee weken geleden was Van Driessen op een festival in Hongarije waar bezoekers moesten betalen met een 
speciale creditcard waarop ook 'statiegeld' moest worden gestort, zegt hij. Dat geld kregen ze pas terug als ze na 
afloop hun vuilniszak met afval inleverden. 'De tent zit daar nog niet bij, maar het is een begin.' 

Van speciale tentjes die inspelen op het afvalprobleem heeft hij nog nooit gehoord. 'Bestaan die dan?' 

Zeker, die bestaan. De Amerikaanse plastic-zakkenproducent Glad maakt een halfopen koepeltentje van goedkoop 
plastic. In een handomdraai verandert die in een vuilniszak waarin ook de overige festivalrotzooi kan worden 
verzameld. Een stap vooruit, maar nog steeds primitief. 

Geavanceerder is het concept van Devin Malone, een Amerikaan uit Alaska die al 4,5 jaar in Nederland woont. De 
immigratiedienst heeft zijn laatste visumverzoek afgewezen, vertelt hij over de telefoon. Binnenkort moet hij weer 
verhuizen, maar hopelijk krijgt hij uitstel. Want tot dusver is hij de enige met een écht plan om het grote tentdumpen 
om te buigen naar iets beters. 

Om te beginnen is de gewoonte geen onwil van festivalgangers, zegt hij. 'Je bent op een plek met 60 duizend 
andere mensen die voornamelijk dronken zijn. Ook als jij zelf voorzichtig bent, is je buurman dat misschien niet. 
Dus neemt niemand zijn dure tent van 500 euro mee, maar een goedkoop ding van dertig euro. En die gaan snel 
stuk.' 

De oplossing is een wegwerptentje van goedkoop plastic dat na afloop wordt gerecycled tot nieuw plastic. 
Meenemen hoeft niet: je ontvangt het op het festivalterrein en levert het daar ook weer in. De briljante naam is One 
Night's Tent. Het prototype bestaat uit twee stukken elektriciteitsbuis, twee lappen voorgevormd plastic en haringen 
van bioplastic. In augustus wordt het uitgeprobeerd op Lowlands. Geïnteresseerde testers kunnen het voor veertig 
euro bestellen op Malones website http://psssh.nl. In de prijs is vijf euro statiegeld opgenomen. 

Het plastic koepeltje ziet er eerlijk gezegd nogal benauwd uit, maar Malone denkt dat het meevalt. 'De temperatuur 
binnen is net als buiten en wat betreft de vochtigheid... eh... die is ongeveer als in andere tentjes uit deze prijs-
categorie.' 

De proef op Lowlands dient om erachter te komen wat de gebruiker ervan denkt. Als hij slaagt, kan de prijs van de 
éénnachttent omlaag naar dertig euro, minus vijf euro retourpremie. 

De naam van de website 'psssh' klinkt als een luchtbed dat leegloopt. Dat klopt. De man uit Alaska heeft ook een 
wegwerpluchtbed ontworpen dat dezelfde afvalroute volgt als het tentje. Dat is al wél te koop. Voor een tientje mag 
iedereen er een opblazen. 
Vragen over milieuvriendelijk gedrag of tips voor deze rubriek? 
Mail naar groen@volkskrant.nl 
Een kwart van de slaaptentjes wordt na één festivalbezoek gedumpt 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Waste Reduction (69%); Festivals (67%) 
 

Company:  DELOITTE LLP (52%) 
 

Industry: Paper + Packaging (94%); Plastics (80%); Destinations + Attractions (77%); Chemicals (74%); Waste 
Management + Remediation Services (69%) 
 

Load-Date: July 24, 2014

 
End of Document





Dure broodjes
de Volkskrant
26 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 501 words
Byline: SYLVIA WITTEMAN
Body


Column 
Ik kreeg de volgende vraag van een lezer: 'Waarom zie je op campings toch alleen maar blanke mensen en nooit 
medelanders?' Eerst glimlachte ik even om dat 'medelanders'. Dat was twintig jaar geleden een populaire term. Hij 
werd voorafgegaan door 'buitenlanders', 'immigranten' en 'gastarbeiders', en gevolgd door 'etnische 
minderheden', 'allochtonen', 'nieuwe Nederlanders' en 'kutmarokkaantjes'. 'Medelanders' hoor je zelden meer. 
Maar goed, waarom kamperen ze niet, een uitzondering daargelaten? 

Ik bedacht een plausibel antwoord: alleen West- en Noord-Europeanen vinden het leuk om op vakantie minder 
comfort te hebben dan thuis. En dan nog lang niet álle Noord- en West-Europeanen. Zeker, er zijn mensen die 
gaan kamperen omdat ze een luxe vakantie niet kunnen betalen. Maar er zijn veel meer kampeerders die het 
allemaal voor de lol doen: slapen op de grond, koken op één zieltogend gaspitje, overgeleverd zijn aan de 
elementen, poepen en douchen tussen wildvreemden en als je pech hebt (en die héb je) de hele vakantie een 
misselijkmakende stank van ondoorgrondelijke oorsprong die pas bij het opbreken afkomstig blijkt van een dode 
eekhoorn tussen de binnen- en de buitentent. Je moet er maar zin in hebben. Wat mij betreft hebben de 
'medelanders' groot gelijk. 

Ik moest denken aan de satirische Amerikaanse site stuffwhitepeoplelike.com. Het is een blog waarin de 
gewoonten en voorkeuren van blanke, welwillende, linkse Noord-Amerikanen op grappige wijze aan de kaak 
worden gesteld. Ik keek er maar weer eens op en ja hoor, 'kamperen' zit er ook bij, waar de bezwaren als 
bovenstaand uit de doeken worden gedaan, met tot besluit de goede raad: 'De beste manier om onder een 
kampeervakantie met blanken uit te komen, is zeggen dat je ergens allergisch voor bent. Aangezien blanken en 
hun kinderen zowat overal allergisch voor zijn, zullen ze begrip hebben en niet verder vragen. Maar zeg níét iets 
als: Als we terugblikken op de geschiedenis blijken de ontmoetingen tussen mijn volk en blanken in bosrijke 
gebieden niet bepaald gunstig te zijn verlopen.' 

Op de uitgebreide lijst van 'dingen die blanke mensen leuk vinden' treffen we ook: filmfestivals; yoga; hoogbegaafde 
kinderen; boerenmarkten; producten van Apple; sushi; dure broodjes; echtscheiding; water in flessen; gratis 
gezondheidszorg; tweetalige kinderen; homeopathie; vegetarisme; wijn; diversiteit; beledigd zijn; zwarte muziek 
waar zwarte mensen allang niet meer naar luisteren; Mad Men; een jaar vrij nemen; zwarte vrienden hebben; 
homovrienden hebben; sjaals; en zeezout. 

Wat een racisten die lui van Stuffwhitepeoplelike, zouden we nu kunnen denken, ware het niet dat de site gemaakt 
is door precies zo'n blanke, welwillende, welvarende linkse man; hier is dus louter sprake van zelfspot, een spiegel 
die ons wordt voorgehouden. 

Goed, wijn wil ik graag blijven drinken en ook gratis gezondheidszorg is best fijn. Maar ik voel me erg gesterkt in 
mijn hekel aan kamperen. 

En dat zeezout is óók flauwekul. 

s.witteman@volkskrant.nl 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Ethnic Groups (94%); Immigration (76%); Racism + Xenophobia (69%); Communities + Neighborhoods 
(68%); Sex + Gender Issues (65%) 
 

Company:  APPLE INC (63%) 
 

Load-Date: July 25, 2014

 
End of Document





Kun je wel voorkomen dat bootvluchtelingen verdrinken op zee?
de Volkskrant
26 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 14
Length: 816 words
Byline: VAN ONZE VERSLAGGEEFSTER SARAH VENEMA
Body


Reportage Bootvluchtelingen 
De Italiaanse reddings-operatie Mare Nostrum kan niet voorkomen dat er nog steeds bootvluchtelingen omkomen. 
Integendeel, de crisis wordt intenser. 
Giftige stoffen uit de motor kwamen de overvolle boot binnen. De vluchtelingen op weg naar Europa wilden naar 
buiten rennen om adem te halen, maar werden bruut neergestoken en overboord gegooid. Op die manier zijn 
volgens de Italiaanse politie vorige week zeker 130 bootvluchtelingen omgekomen. Misschien zelfs 181, zoals de 
overlevenden zelf zeggen. 

Het is een van de vele incidenten op de Middellandse Zee waarbij bootvluchtelingen overlijden. Vorig jaar zette 
Italië de reddingsactie Mare Nostrum op om te voorkomen dat zoveel migranten zouden sterven. Toch zijn dit jaar 
al meer dan 800 bootvluchtelingen overleden tijdens de overtocht van Noord-Afrika naar Europa. 260 daarvan 
stierven in de afgelopen tien dagen, maakte de VN-Hoge Commissaris voor Vluchtelingen António Guterres 
donderdag bekend. Er zaten zwangere vrouwen tussen en baby's, blijkt uit de verhalen van de vluchtelingen. 'De 
mediterraanse crisis is intenser aan het worden', zei Guterres. 

Mare Nostrum was een reactie van de Italianen op de bootramp van 3 oktober vorig jaar met 366 slachtoffers. Met 
920 militairen, verscheidene fregatten, helikopters en patrouilleboten speuren de Italianen sindsdien de 
Middellandse Zee af op zoek naar migrantenboten die mogelijk in gevaar zijn. De operatie kost maandelijks 9 
miljoen euro en toch komen nog steeds honderden migranten om. Hoe kan dat? En kun je eigenlijk wel voorkomen 
dat de bootmigranten verdrinken? 

Er kunnen in ieder geval meer levens worden gered als Europa de Italiaanse missie zou ondersteunen, denkt 
Carlotta Sami van de VN-commissie voor vluchtelingen UNHCR. 'Er is versterking nodig', zegt ze, 'want de 
condities waarin we de migranten aantreffen op de boten verslechteren. De boten zitten overvol. Op sommige 
zitten wel 700 of 750 personen. Vluchtelingen hebben ons verteld dat ze zich bij het instappen al realiseerden dat 
de boot zou zinken omdat hij te vol zat. Maar toen ze wilden uitstappen, werden ze geslagen en verwond.' 

Niet alleen mensenrechtenorganisaties klagen over het gebrek aan Europese inzet, ook de Raad van Europa heeft 
een kritisch rapport uitgebracht over het te hoge aantal doden op de Middellandse Zee. Dit jaar is het aantal 
vluchtelingen dat de overtocht waagt veel groter dan in voorgaande jaren. Tussen de meer dan 75 duizend 
migranten die volgens de UNHCR aankwamen in Italië, Malta, Spanje en Griekenland zaten 11 duizend kinderen. 
Het merendeel is vluchteling uit bijvoorbeeld Syrië, Soedan of Eritrea en krijgt na aankomst asiel in Europa. 'Het 
zijn er veel meer dan vroeger, maar het zijn nog altijd veel minder asielzoekers dan andere, veel armere landen 
opvangen', zegt Sami. Ze moeten bovendien eerst de reis overleven. Sami: 'Europa zou veel meer moeten doen.' 
Aanmoediging 
Niet iedereen is het daar mee eens. Rechtse partijen zien in de vele doden die op Sicilië aan land worden gebracht 
juist het bewijs dat een missie op zee geen zin heeft. De reddingsmissie moedigt mensen aan om te komen, stelt 
Berlusconi's Forza Italia. Volgens de xenofobe Lega Nord-partij is de 9 miljoen euro die de missie maandelijks kost 
vooral een fijn zakcentje voor mensensmokkelaars. 'Iedereen snapt dat er meer boten bij komen als je 
mensensmokkelaars moeite bespaart en de garantie geeft ze halverwege op zee te komen halen', zei partijleider 
Matteo Salvini onlangs tegen Italiaanse journalisten. Dankzij Mare Nostrum kunnen de smokkelaars zelfs 
goedkopere boten deze kant opsturen, betoogt Salvini. 

Voor een deel heeft hij gelijk, zegt Marieke Wissink van de universiteit van Maastricht. 'Met zo'n reddingsoperatie 
hoeven smokkelaars minder te doen, maar of migranten naar Europa komen, hangt meer af van hun thuissituatie 
dan van een missie op zee.' 

Wissink onderzoekt de keuzes van Afrikaanse migranten op weg naar Europa en denkt dat zelfs een extra grote 
missie niet kan voorkomen dat migranten sterven. 'Zo'n missie is bovendien geen oplossing voor de lange termijn', 
zegt ze. 'Het is dweilen met de kraan open, want zolang Europa een repressief grensbeleid voert, blijven mensen 
de riskante reis maken. Als Nederland maar 250 Syriërs opvangt, proberen die mensen op eigen kracht een veilig 
land te bereiken. Het zou beter zijn om te voorkomen dat mensen over zee reizen, bijvoorbeeld door een minder 
strikt beleid in te voeren voor familiehereniging en te zorgen dat asielaanvragen vanuit het thuisland kunnen worden 
ingediend. Maar Europa stelt grenzen boven mensen.' 

Zwak, vinden de ngo's. Als je zegt dat Syriërs recht hebben op asiel mits ze de Russische roulette van de 
gevaarlijke reis op zee overleven, is dat gebrek aan politieke wil. 
800 (bootvluchtelingen zijn dit jaar al omgekomen) 
9 (miljoen euro per maand kost de reddingsmissie Mare Nostrum) 
 
Graphic

 
Hulpverleners bergen 29 doden op een vissersboot in het hoofdkwartier van de marine op Malta.
Foto Ian Pace / EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: July 25, 2014

 
End of Document





Terloopse levensles
de Volkskrant
26 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: RTV; Blz. 12
Length: 609 words
Byline: BART KOETSENRUIJTER
Body


Filmtips 
Het is zijn afkomst die hem redt. In de keiharde minimaatschappij van de Franse gevangenis waarin de jonge Malik 
een straf van zes jaar uitzit (slechts in een bijzin komt zijn misdaad ter sprake: het aanvallen van een politieman), 
zijn alle maatschappelijke tegenstellingen (arm-rijk,autochtoon-allochtoon) uitvergroot. Het is onverhuld racistisch 
wij tegen zij. Door 'de Corsicanen' (blanke maffiosi) wordt Malik gezien als een 'baardaap', waarmee iedereen wordt 
aangeduid die een niet helemaal blanke huidskleur heeft. En de gevangenen van Noord-Afrikaanse afkomst 
beschouwen hem als een Corsicaan. Daardoor dreigt voor Malik een kwetsbare buitenstaanderspositie. Die weet 
hij in zijn voordeel te benutten, al moet hij daarvoor een groot offer brengen in de vorm van een monsterlijke daad, 
die hem zijn verdere gevangenisleven achtervolgt. 

De uitzonderlijke kwaliteit van Un prophète, het veelbekroonde meesterwerk van de Franse cineast Jacques 
Audiard (De rouille et d'os), schuilt in de gelukkige combinatie van de perfect gecaste hoofdrolspeler (de onervaren 
Tahar Rahim geeft een ongekend intense acteerprestatie ten beste) en de terloopse manier waarop Audiard zijn 
gewichtige verhaal over racisme, geweld en overleven vertelt. Als toeschouwer bevind je je voortdurend in een 
razendspannend avontuur; de wijze levenslessen borrelen pas na afloop op - de enig juiste volgorde. 

Un prophète (Jacques Audiard, 2009) 
Nederland 2, 23.20-02.00 uur. 
Leatherheads 
(George Clooney, 2008) George Clooney had als regisseur met Confessions of a Dangerous Mind (2002) en Good 
Night, and Good Luck (2005) al blijk gegeven van grote interesse in de Amerikaanse (film)geschiedenis. In 
Leatherheads doet hij dat wederom, maar aanmerkelijk minder serieus. Wat heet. Clooney dompelde zijn film onder 
in de sfeer van de screwball comedy, die braaf-pikante komische films uit de jaren dertig en veertig die beroemd 
werden om de slapstickachtige humor en scherpe dialogen tussen acteurs als Cary Grant en Katharine Hepburn. 
Clooney gaf zichzelf de hoofdrol als coach van een rugbyteam in de buurt van Chicago, dat een kwijnend bestaan 
leidt. Totdat playing coach Clooney een briljante ingeving krijgt. Hij neemt een groot financieel risico door de beste 
speler van het land (John Krasinski) te contracteren. En inderdaad gaat het daarna snel crescendo. Om dit 
sportverhaal heen speelt het onvermijdelijke liefdesverhaal, waarin sterspeler, coach én een journaliste de hoofdrol 
spelen. Die laatste (Renée Zellweger) volgt de sterspeler om een groot verhaal over hem te schrijven. De man is 
behalve rugby'er namelijk ook een oorlogsheld. 

Fox, 20.00-21.55 uur. 
Heist 
(David Mamet, 2001) Hij staat erom bekend een doortimmerd plot en een stapel gevatte oneliners uit zijn mouw te 
kunnen schudden. David Mamet schreef zo onder andere The Untouchables, Wag the Dog en Hannibal. Soms 
regisseert hij bovendien zijn eigen scenario's. Zoals in Heist, een luchtige, vlotte film zonder veel pretenties. De 
getalenteerde dief Joe Moore (Gene Hackman) is van plan met pensioen te gaan, maar moet voor zijn heler 
Bergman (Danny DeVito) nog één klus afmaken. Het is een lastige overval die een nauwkeurige planning vereist. 
En hij moet, terwijl hij al jarenlang samenwerkt met dezelfde drie partners, een nieuw bendelid onder zijn hoede 
nemen: Jimmy, het nerveuze neefje van Bergman. Bedrog en list wisselen elkaar in rap tempo af, maar de vraag 
wie er uiteindelijk met de buit vandoor zal gaan, is niet moeilijk te beantwoorden. Veel meer dan in de ontknoping 
ligt de lol in het taalballet van amusante dialogen en het spel van de voortreffelijke acteurs. 

Net 5, 23.00-01.05 uur. 
 
Graphic

 
Hoofdrolspeler Tahar Rahim in Un prophète van Jacques Audiard.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (94%); Film (64%) 
 

Industry: Entertainment + Arts (69%); Movie Industry (63%) 
 

Load-Date: July 25, 2014

 
End of Document





Afgebroken levens
de Volkskrant
26 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1654 words
Body


Vliegramp Oekraïne 
Slachtoffers Wereldburgers, onderzoekers, voetbalfans, bemanningsleden, studenten, kinderen, pasgetrouwden, 
reislustigen: 23 van de 298 levens die verloren gingen door de ramp met MH17 kort geschetst. 
Een naam en een verhaal 

298levens werden door het neerhalen van vlucht MH17 abrupt beëindigd. De afgelopen week heeft de redactie van 
de Volkskrant geprobeerd die levens in kaart te brengen, van de Maleisische stewardess tot het actieve lid van 
wielerclub Effe Fietsen Op Zondag. Ze waren op weg voor een vakantie, op weg naar huis of van plan een nieuw 
leven te beginnen. De enorme verzameling levensverhalen maakt de omvang van de ramp tastbaar. 
Op http://Volkskrant.nl/MH17 staan alle namen van alle passagiers en bemanningsleden. Vrijwel elke naam is 
voorzien van een korte biografische schets. Daarbij is gebruikgemaakt van de informatie en foto's die zijn 
toegestuurd door nabestaanden en van informatie die is gepubliceerd op websites van scholen, werkgevers, 
gemeenten, volkstuinverenigingen, sportverenigingen, belangenorganisaties, op sociale media, op weblogs en in 
binnen- en buitenlandse media. De informatie is waar mogelijk gecontroleerd en aangevuld door familie, vrienden, 
collega's en buren. In een enkel geval hebben we op verzoek van nabestaanden niets gepubliceerd. 
Op deze pagina's vindt u een selectie uit de biografische schetsen. 

De lijst is niet af. U kunt aanvullingen blijven mailen naar internet@volkskrant.nl 
Puan Sri Siti Amirah (83) 
Een van de oudste passagiers was Puan Sri Siti Amirah. Zij was de stiefgrootmoeder van minister-president Najib 
Rizak van Maleisië en van minister van Defensie Hishammuddin Hussein, zijn neef. Ze was de tweede echtgenote 
van Tan Sri Mohammad Noah Omar, de grootvader van de premier. Siti Amirah was Indonesische maar ging vaak 
naar Nederland en Maleisië. In beide landen had ze familie. Ze was drie maanden in Nederland om haar dochter in 
Amsterdam te bezoeken. De bedoeling was hier het suikerfeest te vieren, maar haar verblijf kon niet worden 
verlengd. Ze was op weg om bij familie in Kuala Lumpur het einde van de ramadan vieren. 
Theo Kamsma (54), 
Karin Bras (53) en 
hun zoon Guo Kamsma (11) 
Theo, Karin en Guo waren wereldburgers, schrijft de familie. De Pijp in Amsterdam was hun thuisbasis, maar ze 
voelden zich net zo goed thuis in China, waar Guo vandaan kwam, of in Indonesië, waar Theo en Karin hun 
promotieonderzoek hebben uitgevoerd. Twee jaar geleden lieten ze Guo zijn land van herkomst zien - een 
indrukwekkende reis. Dit jaar wilden ze Guo hun geliefde Indonesië laten zien. Theo was docent aan de Haagse 
Hogeschool, Karin aan de opleiding Hoger Toeristisch en Recreatief Onderwijs. Vrijwel ieder weekend gingen ze 
naar Theo's moeder in Brabant. Dan belde Guo even van tevoren, zodat ze tijd had om 'omasoep' te maken: 
getrokken van runderstaart. 
Ithamar Avnon (26) 
Itamar Avnon (hij had een hekel aan de extra h in zijn officiële voornaam) was een Nederlands/Israëlische student 
die in Melbourne bedrijfskunde studeerde. Hij was in Nederland als getuige op de bruiloft van zijn zus. Zij mailt de 
Volkskrant: 'Itamar is geboren en getogen in Nieuwegein. Zoon van een Nederlandse moeder en een Israëlische 
vader. Hij was altijd een ondeugende jongen, vol kattekwaad, maar van binnen was het een jongen vol liefde. Na 
de havo ging hij in het Israëlische leger, voor 2,5 jaar. Voor ons een periode waar we vaak bezorgd om hem waren. 
Maar ook een periode waarin Itamar een ander leven ging opbouwen en veel nieuwe vrienden kreeg in Israël. 
Daarna ging hij naar Australië om te studeren. Hij werkte ontzettend hard om alles te kunnen financieren. Mijn 
broertje is mijn trots: ze hebben niet zomaar een persoon gedood, maar een die iedereen aan het lachen kreeg en 
die alles voor je zou doen om je te helpen. Itamar was bang om ouder te worden. Nu zal hij altijd 26 blijven.' 
Glenn Thomas (49) 
Woordvoerder Glenn Thomas van de Wereldgezondheidsorganisatie (WHO) was met vlucht MH17 op weg naar de 
Aids Conferentie in Melbourne. Hij woonde met zijn partner in Genève, maar komt oorspronkelijk uit het Schotse 
Blackpool, meldt de BBC. Een woordvoerder van de WHO laat tegenover de Britse omroep weten dat de 
organisatie 'een prachtige persoon en een geweldige professional' heeft verloren. 
Thomas was eerder werkzaam als journalist bij BBC World News. 'Hij was altijd gedreven om verhalen te vertellen 
die ertoe deden, en om zich in te zetten voor wat er van hem gevraagd werd, maar nog belangrijker is dat hij 
oprecht een aardige man was', aldus zijn toenmalige chef Richard Porter. 
Thomas laat zijn partner Claudio en zijn halfzus Tracey na. 
Robert Ayley (29) 
Een dag voor vertrek mailde hij zijn moeder nog dat hij ernaar uitkeek zijn vrouw en kinderen weer te zien, Robert 
Ayley, nadat hij een rondreis van een maand door Europa had gemaakt. Hij haalde vlucht MH17 maar net. 
Donderdagmiddag 17 juli mailde hij zijn vrouw dat hij de bus naar Schiphol had gemist. 
Ayley studeerde technische scheikunde aan Massey University, en hield van honden. Hij fokte rottweilers, en was 
in Europa op reis om fokkers van dat ras te bezoeken. 
Ayley hoopte zijn eigen rottweilerfokprogramma op te zetten in Nieuw-Zeeland. Daar woonde hij met zijn vrouw en 
twee jonge zoons, nadat hij op 2-jarige leeftijd was verhuisd vanuit Groot-Brittannië. 
Benoît Chardome (51) 
Benoît Chardome werd geboren in Namen maar had België al jaren geleden achter zich gelaten. Na tien jaar in 
Nieuw-Zeeland te hebben gewerkt als restauranteigenaar vestigde hij zich zes jaar geleden op Bali, waar hij 
financieel directeur was van een vakantiecentrum. Chardome was in de jaren '80 scoutingleider in Antwerpen. 'Een 
eeuwige optimist', zei scoutingleider Philippe Halsberghe in Het Laatste Nieuws over hem. 'Hij was altijd heel 
positief en heel ondernemend.' Nieuw-Zeelandse vrienden herinneren Chardome als het middelpunt van elk feest. 
In juni was hij in België met zijn Maleisische vriend Puput getrouwd. In België, want in Maleisië kon dat niet. Het 
pasgetrouwde stel was nog op huwelijksreis, maar Chardome moest voor zijn werk eerder terug naar Bali. 
Nick Norris (68) en Mo (12), Evie (10) en Otis Maslin (8) 
Nick Norris was op weg terug naar Perth met zijn drie kleinkinderen Mo, Evie en Otis Maslin na een vakantie in 
Amsterdam. Hun ouders, Rin Norris en Anthony Maslin, waren niet aan boord; Nick reisde vast terug om op tijd te 
zijn voor het nieuwe schoolsemester. Ouders Norris en Maslin waren op het moment dat vlucht MH17 neerstortte 
nog in Amsterdam. Niemand, schreven ze later in een verklaring, verdient de pijn die zij op dit moment doormaken. 
'Zelfs niet de mensen die onze hele familie uit de lucht schoten.' 
Sergio Ottochian, Esther de Ridder, Elsemiek de Borst en Julien Ottochian 
Sergio en Esther zouden samen met Elsemiek, de dochter van Esther uit een eerder huwelijk, en hun zoontje Julian 
drie weken gaan rondtrekken door Maleisië: 'Gekke beesten en imposante tempels bekijken. Puffen van de hitte, 
zich verwonderen over plaatselijke eetgewoontes, stilstaan bij de armoede en respect hebben voor de cultuur', 
schrijft Remco de Ridder, halfbroer van Esther. Het gezin woonde in de Vogelwijk in Den Haag, waar Sergio was 
opgegroeid. Na zijn studie lucht- en ruimtevaarttechniek reisde hij voor Shell de wereld over. 
John Alder en Liam Sweeney 
Gebeden werd er na de ramp in de kerken in Tyneside, de Britse regio bij Newcastle, voor John en Liam. Beiden 
waren supporters van Newcastle United. 'Ze waren loyaal op een manier die aan het geloof doet denken', zei 
dominee Evans tegen de The Chronicle. 'Geloof betekent opoffering, en ze offerden tijd en geld op voor Newcastle 
United.' De twee waren op weg naar Nieuw-Zeeland, om er een wedstrijd van hun club te zien. John, in de 60, werd 
'de begrafenisondernemer' genoemd vanwege zijn gewoonte in pak op de tribune te verschijnen.  Liam (28) heette 
'de grote vriendelijke reus'. Ook hij ademde voetbal. 
Arjen en Yvonne Ryder 
Het Australische ministerie van Voedsel en Landbouw verloor met Arjen Ryder (54) een van zijn toponderzoekers. 
Met zijn vrouw Yvonne was Ryder op weg terug naar Australië, de twee hadden familie bezocht in Nederland en 
waren op vakantie geweest in Frankrijk. Arjen zou de maandag na aankomst weer aan het werk gaan en een 
speciale prijs krijgen voor zijn 30 dienstjaren bij de Australische overheid. Ryder was gespecialiseerd in het omlaag 
brengen van het zoutgehalte van landbouwgrond, volgens een collega een groot probleem in Australië. 
Ryder hield van kanoën en zeilen, Yvonne Ryder was lerares. Beide waren lid van de Nederlandse hervormde kerk 
in Australië. Ze laten drie kinderen achter. 
NOODLOTTIGE DIENSTRUIL 
Ahmad Hakimi Bin Hanapi (29) zou in maart eigenlijk co-piloot zijn op vlucht MH370, het vliegtuig van Malaysia 
Airlines dat spoorloos verdween. Op het laatste moment werd hij vervangen. Op vlucht MH17 sloeg het noodlot 
alsnog toe. Een oud-klasgenoot herinnert hem in de Borneo Post niet alleen als een gul persoon en een 
wandelende encyclopedie, maar ook als een kalme, zorgzame en vrolijke man. 

Ook purser Mohd Ghafar Abu Bakar (54) ontsnapte volgens zijn familie aan de ramp met vlucht MH370. Hij kreeg 
op het laatste moment een vliegtuig naar Japan toegewezen. 'Ik had nooit gedacht dat God hem alsnog had 
voorbestemd voor een vliegtuigongeluk', aldus zijn 74-jarige moeder tegenover Indonesische media. 

Steward Sanjid Singh Sandhu (41) vloog al bijna zeventien jaar voor Malaysia Airlines. Hij had met een collega van 
dienst geruild, omdat hij een dag eerder thuis wilde zijn zodat hij bij zijn ouders op bezoek kon gaan, weet de 
Malaysia Insider. Zijn moeder had in afwachting van zijn komst zijn favoriete petai curry gemaakt. De vrouw van 
Singh werkt ook voor de luchtvaartmaatschappij. Ironisch genoeg redde een dienstruil haar eerder dit jaar juist het 
leven. Zij zou eigenlijk meevliegen met vlucht MH370, die begin maart van de radar verdween. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Sex Offenses (74%); Sex + Gender Issues (71%); Labor + Employment (69%); Parents (68%); Viruses 
(62%); Epidemics (62%); Traffic Accidents (62%); Heads Of State + Government (61%) 
 

Industry: Aviation Accidents + Safety (94%); Air Transportation (64%) 
 

Load-Date: July 25, 2014

 
End of Document





Vlaamse journaliste schetst weinig bemoedigend beeld van Italië
de Volkskrant
26 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 539 words
Byline: EDWIN KRIJGSMAN
Body


Non-fictie 
Ine Roox: Italië - De schaduwkant van een zonovergoten land 
**** 
De Bezige Bij; 348 pagina's; EUR 22,50. 

Italië - droom of nachtmerrie? Wie op een zonovergoten voorjaarsochtend over zacht slingerende wegen door het 
Toscaanse land rijdt of bij zonsondergang neerstrijkt in een eethuisje aan de Amalfitaanse kust en zich door een 
bord verse trofie alle vongole het verhemelte laat strelen, waant zich wellicht in een droom. Wie moet leven in een 
land met een instortende economie en een duizelingwekkende werkloosheid, een door en door verrot (politiek) 
systeem en een overheid die zich voornamelijk voor haar burgers lijkt te interesseren als er belasting kan worden 
geïnd, zal het gevoel hebben in een nachtmerrie te zijn beland. 

Ine Roox (1977), Vlaams journaliste voor het dagblad De Standaard, beschouwt Italië als haar 'emotionele 
vaderland' maar is wars van romantisch gedweep. De ondertitel van haar boek, 'De schaduwkant van een 
zonovergoten land', belooft het al: er gaan harde noten gekraakt worden. 

En daar is alle reden toe: patiënt Italië is ziek, zwak en misselijk, en daar heeft het de afgelopen decennia hard zijn 
best voor gedaan. Toen begin juni aan de Franse kust zeventig jaar D-Day werd herdacht, opende het tv-journaal 
van de RAI met het nieuws dat president Obama en Angela Merkel daar in een informeel gesprek met president 
Napolitano hun vertrouwen hadden geuit in de jonge Italiaanse regering van premier Renzi. Het tweede item van 
diezelfde nieuwsuitzending ging over grootscheepse corruptie bij het Mosé-stormvloedkeringsproject in Venetië en 
bij de organisatie van Expo 2015, de Wereldtentoonstelling in Milaan. Naast de economische crisis kampt la bella 
Italia al generaties lang met rot van binnen, en niet alleen in het zuiden. 

Roox bereisde de afgelopen jaren het hele land en praatte met mensen van allerhande pluimage: politici, 
ondernemers, studenten, wetenschappers. Het beeld dat uit haar reportages oprijst, is weinig bemoedigend: de 
jeugdwerkloosheid is dramatisch (in het zuiden werken of studeren twee op de drie jongeren niet), door de 
demografische verschuivingen als gevolg van immigratie tiert het racisme welig (Roberto Calderoli van de Lega 
Nord vergeleek de donkere ex-minister Cécile Kyenge met een orang-oetan) en de tentakels van de maffia reiken 
tot in de verste uithoeken. 

Die schaduwkant is maar één kant van Roox' verhaal, al overheerst het. Roox vertelt gelukkig ook over nieuwe, 
idealistische landbouworganisaties op grond die vroeger de maffia toebehoorde, de in de regio Piemonte geboren 
slowfood-beweging met haar aandacht voor lokale producten en duurzame landbouw, en over gewone mensen die 
weigeren het hoofd te buigen voor de georganiseerde misdaad of voor de economische malaise. 

Roox heeft een makkelijke pen en geeft blijk van een gedegen kennis over een land dat vele gezichten heeft. Haar 
perspectief is soms nadrukkelijk Vlaams - een fors hoofdstuk gaat over de vele tienduizenden Italiaanse 
gastarbeiders die na de oorlog in de Belgische mijnen kwamen werken - maar Italië is een boek dat iedereen moet 
lezen die iets wil proeven van de Italiaanse gelukzaligheid, zonder de ogen te sluiten voor de diepe misère 
waarmee het land al decennia te kampen heeft. 
 
Graphic

 
Ine Roox: Italië - De schaduwkant van een zonovergoten land
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Unemployed Persons (94%); Immigration (83%); Children (77%); Economic Crisis (74%); Trial + 
Procedure (73%); Globalization (71%); Suits + Claims (70%); Racism + Xenophobia (65%); Property Tax (64%) 
 

Load-Date: July 25, 2014

 
End of Document





Kunnen ze nog wel door één deur?
de Volkskrant
26 juli 2014 zaterdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 1347 words
Byline: VAN ONZE VERSLAGGEEFSTER JANNY GROEN
Body


Reportage Joden en moslims 
Sinds de Israëlische inval in Gaza neemt het aantal antisemitische incidenten in Europa toe. Toch is er hier en daar 
een dialoog. Israël heeft een bestandsvoorstel verworpen, maar in het leger ontstaat er onrust, omdat reservisten 
dienst weigeren. 
Het bestaat nog: moslims en joden die wel met elkaar praten. Zoals bij de vriendschapskring Salaam-Shalom. 
Samen moeten ze het redden, is daar het motto. 
Het bestaat nog: moslims en joden die wel met elkaar praten. Zoals bij de vriendschapskring Salaam-Shalom. 
Samen moeten ze het redden, is daar het motto. 
Rond kwart voor tien woensdagavond staan Nederlandse moslims en joden schouder aan schouder op het strand 
Blijburg in Amsterdam. Gezamenlijk kijken ze naar de zon die ondergaat. Dat is het signaal voor moslims tijdens de 
ramadan dat ze hun vasten kunnen verbreken. 

Binnen in de strandkapel worden dadels uitgedeeld. Daarna vallen de gasten van de islamitisch-joodse 
vriendschapskring Salaam-Shalom, druk pratend en lachend, de schotels aan met gerechten die kosjer of halal zijn 
(voldoen aan de joodse en islamitische voorschriften). 

Terwijl de spanningen door de Gaza-oorlog tussen de respectieve achterbannen steeds verder oplopen, vormt 
Blijburg aan Zee die avond een mini-oase van kameraadschap. 'Het Midden-Oosten explodeert, strijd in Syrië, Irak, 
Gaza. Dit is de lakmoesproef voor onze vriendschapskring. Gaan we het redden?', vraagt rabbijn Lody van de 
Kamp. 'We moeten het redden', is het collectieve antwoord. 

Een hele opgave, want de sociale media staan bol van wederzijdse haat. Radicale moslimjongeren in Amsterdam-
Oost riepen op twitter op die avond te gaan rellen op het Blijburgstrand. Ze zijn niet komen opdagen, maar 
verspreiden intussen wel foto's van hun 'held' Adolf Hitler. 
Haat-symbolen 
In Nederland is de digitale vlam in de pan geslagen na de anti-Israël-demonstratie in Den Haag op 12 juli, waar 
hakenkruisen en jihadvlaggen werden getoond. Voormalig stadsdeelvoorzitter van Amsterdam-Oost, Fatima Elatik, 
die bij de betoging aanwezig was, werd geassocieerd met die 'haat-symbolen', waarna een stevige twitter-ruzie 
uitbrak tussen haar en directeur Esther Voet van het Centrum Informatie en Documentatie Israël (CIDI). 

Aanleiding was een foto op Facebook van Elatik, die de arm over de schouder legt van een vrouw met de tekst 
'stop de genocide' op haar T-shirt. Voet reageerde daar furieus op. 'Zo creëer je een sfeer van haat', zegt ze. 

De twee vrouwen, die elkaar niet persoonlijk kennen, hebben hun ruzie nog niet bijgelegd. Volgens Elatik heeft ze 
direct afstand genomen van die haatsymbolen. Voet blijft haar daar desondanks mee in verband brengen. Elatik: 
'Wat heeft dit alles te maken met nazisme en ISIS-vlaggen Fatima? Your true colors..., twitterde Voet. Toen werd ik 
boos en twitterde terug: krijg de tyfus. 'Ze kijkt om zich heen: 'Gelukkig heb ik veel Joodse vrienden, die mij 
steunen.' 

'Die twitter-ruzie is uit de bocht gevlogen', zegt Voet. 'Ik weet dat Elatik zich al jaren inspant voor de dialoog. We 
moeten maar een kop koffie drinken als deze Gaza-crisis voorbij is. De emoties lopen nu te hoog op. ' 
Wall of Shame 
Sinds die ruzie zijn enkele joodse sympathisanten van Salaam-Shalom afgehaakt. Die willen voorlopig niet samen 
optrekken met figuren uit de moslimgemeenschap die Gaza een tweede holocaust noemen. 

Boze moslims hebben op Facebook (Dutch Turks ) een 'wall of shame' aangeplakt met de namen van 'prominente 
allochtonen' (vooral politici), die zwijgen over het leed van de Palestijnen en Israël weigeren te veroordelen. Veel 
Kamerleden hangen aan die schandpaal, zoals Ahmed Marcouch, Keklik Yücel, Kadija Arib, Sadet Karabulut, 
Wassila Hachchi. Verder ook de Rotterdamse burgemeester Ahmed Aboutaleb en voormalig Forum-directeur Sadik 
Harchaoui. Ze houden hun lippen op elkaar, meent Dutch Turks, 'omdat ze bang zijn voor hun politieke bazen en 
hun carrière'. 

Foto's en filmpjes van dode Palestijnse kinderen worden gepost en doorgestuurd. De boodschap van filmmaker 
Abdelkarim El-Fassi: 'Sinds 2000 staan we toe dat Israël elke drie dagen een Palestijns kind doodt.' Hij lanceerde 
zijn video We are no longer here, do you care? op de dag van de nationale herdenking. 

'Die vier dode Palestijnse kinderen op het strand gaan mij ook door merg en been', reageert Voet. 'Ik heb daar mijn 
diepe excuses en rouw voor aangeboden. Maar alles wordt aangegrepen om Israël te vergelijken met ISIS of nazi-
Duitsland. Er worden ook foto's verspreid van dode zogenaamd Palestijnse kinderen uit Syrië en Irak.' 

Om tegenwicht te bieden aan 'dergelijke bagger op internet', heeft CIDI-jongeren afgelopen dinsdag de 
twitteraccount Holland 4 Israël geopend. Voet: 'Kwantitatief leggen we het af. Er zijn 30 duizend joden in Nederland, 
tegenover bijna een miljoen moslims. Tel daar bij op de autochtonen die Israël haten.' 

Die ene pro-Israël-demonstratie die CIDI organiseerde op de avond van de vliegramp steekt bleek af bij de reeks 
solidariteitsbetuigingen aan de Palestijnen. Toch gaat CIDI voorlopig niet weer de straat op. Voet is blij met 'het 
psychologisch effect'. 'Gelukkig kan betogen voor de nuance nog in Nederland. In Frankrijk en België al niet meer.' 

Intussen wordt in Nederland de ene na de andere Gaza-actie georganiseerd. Door gematigde moslims en 
seculieren, die soms de grootste moeite hebben haatsymbolen te weren. En door extremisten, zoals 
donderdagavond in de Schilderswijk. Die mondde uit in een anti-joods protest. 

Vrijdagmiddag was er weer een betoging in Den Haag, georganiseerd door een Turkse moskee. Morgen is er een 
interreligieuze bijeenkomst op de Erasmusbrug in Rotterdam, waar een imam, dominee en rabbijn zullen stilstaan 
bij het onrecht en bloedvergieten. Samen demonstreren doen de vrienden van Salaam-Shalom meestal niet. 

Soms staan ze lijnrecht tegenover elkaar in hun visie op het Palestijns-Israëlisch conflict. 'Wij zijn nog steeds in 
staat tot intermenselijk contact op microniveau. Kunnen met elkaar praten over problemen die groter zijn dan die wij 
hier kunnen oplossen', zegt de joodse Dinah de Riquet-Bons. 

Zij liep mee met de CIDI-demonstratie. 'Ik stond daar met dezelfde intentie als de meeste pro-Palestijnse betogers 
bij die van hen. In Israël wonen mensen van wie ik houd.' 

Frankrijk 
Frankrijk worstelt: moeten anti-Israëlische demonstraties worden verboden? Afgelopen weekend liepen 
demonstraties uit op rellen. In Parijs werden twee synagogen belegerd. In de Parijse voorstad Sarcelles gingen 
auto's in brand, winkels werden geplunderd. In andere steden zoals Lyon, Marseille en Straatsburg verliepen 
protesten rustiger. Het zijn vooral islamitische jongeren uit de banlieues die antisemitische leuzen roepen. President 
Hollande heeft leiders van de joodse en de islamitische gemeenschap voorgehouden dat bestrijding van 
antisemitisme een 'nationale zaak' is. 

België 
Geen Arabische slogans roepen en geen vlaggen in brand steken: met die verboden proberen de stadsbesturen de 
betogingen tegen het Israëlische offensief in Gaza in de hand te houden. Dat lukt niet altijd. In Brussel, waar 
afgelopen zaterdag 5.000 betogers optrokken, staken jonge relschoppers Israëlische en Amerikaanse vlaggen in 
brand. Een week eerder klonken in Antwerpen antisemitische slogans. 'Enkele weken nadat er in het Joods 
Museum van Brussel vier mensen zijn vermoord, is dit meer dan zorgwekkend', zei de voorzitter van de Belgische 
Liga tegen Antisemitisme. 

Duitsland 
Autoriteiten en media in Duitsland hebben geschokt gereageerd op het antisemitische karakter van leuzen die 
werden geroepen tijdens protesten tegen de Israëlische aanvallen op Gaza. 'Hamas, Hamas, joden aan het gas' 
werd gescandeerd in Frankfurt en Dortmund. Ook in Berlijn, Mainz en Düsseldorf klonken antisemitische leuzen bij 
demonstraties. Eerder deze week hield de oproerpolitie demonstranten weg bij het Holocaustmonument in Berlijn. 
Bij een pro-Palestijnse betoging voor de Israëlische ambassade in Berlijn werden 13 demonstranten gearresteerd. 
Alles wordt aangegrepen om Israël te vergelijken met ISIS of nazi-Duitsland (Esther Voet, directeur CIDI) 
 
Graphic

 
Demonstratie in Parijs
Foto AP
Demonstratie in Berlijn
Foto Getty
Demonstratie in Manilla
Foto EPA
Demonstratie in Londen
Foto Demotix
Ene Coskun Kenen deelde deze bewerkte foto van Adolf Hitler op Twitter en schreef daarbij: 'Deze man zien ze als 
een vieze Duitser die onschuldige mensen een pijnlijke dood geeft, maar in mijn ogen is hij een held!!!'
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); Jews + Judaism (73%) 
 

Company:  FACEBOOK INC (52%) 
 

Load-Date: July 25, 2014

 
End of Document





Trakteren met gekregen lekkers
de Volkskrant
28 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 7
Length: 806 words
Byline: VAN ONZE VERSLAGGEEFSTER JANNY GROEN
Body


Reportage Suikerfeest 
Met een Suikerfeest bedanken uitgeprocedeerde asielzoekers vrijwilligers voor hun eten en hulp tijdens ramadan. 
'We denken aan vluchtelingen in wankele bootjes op zee. Dan hebben wij het hier niet slecht.' 
Ze gaan een Suikerfeest organiseren voor buurtbewoners en eenieder die hen de afgelopen ramadanmaand heeft 
bijgestaan. Hoe en wanneer precies is zondagmiddag nog onduidelijk. Zoals alles onzeker is in het bestaan van 
vluchtelingen. De Somalische Ilhaam Awees (30) kwam op het idee. Zij maakt deel uit van de pakweg 120 
uitgeprocedeerde asielzoekers die zich hebben verenigd in de actiegroep Wijzijnhier. 

'We zaten net vier dagen in de Linnaeushof, toen AT5 een reportage kwam maken', vertelt Ilhaam. 'Een vrouw 
schrok zo hevig van de nabijheid van asielzoekers, dat we de buurt willen laten zien dat we normale mensen zijn.' 

Tegelijkertijd is het een geste uit dankbaarheid. De groep wordt al langer bijgestaan door vrijwilligers. 'Maar tijdens 
ramadan zijn we echt verwend door vooral Marokkaanse en Turkse mensen.' 

Die komen elke avond, rond 7 of 8 uur, tassen met boodschappen brengen. En vaak ook na half tien warme 
maaltijden, zodat de vluchtelingen na zonsondergang een behoorlijke iftar (maaltijd na het breken van het vasten) 
kunnen nuttigen. 

Zondag- of maandagavond is de laatste iftar. Ilhaam: 'Het tijdstip is elk jaar onduidelijk. Pas als de nieuwe maan te 
zien is, kan het Suikerfeest beginnen.' 

Er zijn twee theologische scholen, verduidelijkt imam Yassin Elforkani. 'De ene zegt dat het einde van ramadan kan 
worden berekend. Die school hanteert een vaste datum, dit jaar 28 juli. De andere richting vindt dat de nieuwe 
maan met het blote oog moet zijn waargenomen. Dan kan het een dag later zijn.' In de Linnaeushof gaat men uit 
van het blote oog. 

Ilhaam is in Saudi-Arabië geboren en in Jemen opgegroeid. Als een nomade trekt ze nu zo'n vier jaar door 
Nederland. 'Dit jaar is mijn moeilijkste ramadan', zegt ze. Niet vanwege de hitte en de late zonsondergang, maar 
omdat ze voortdurend moet verkassen. 

'Ik zat in een lege gevangenis en toen in een tentenkamp in het Oosterpark. Daar werden we door de politie 
weggejaagd. Vrijwilligers hadden ons net eten gebracht voor de iftar, toen twee agenten kwamen zeggen dat we 
weg moesten.' Snel propte ze nog wat eten naar binnen. Hun spullen werden opgeslagen, tot ze in de Linnaeushof 
konden trekken. Daar wonen ze zolang het duurt, met vier of vijf personen, in kleine kamertjes. 

'Onze situatie is gecompliceerd', verzucht de in Mauritanië geboren staatloze Ahmed el Mouthena (25). Het is 2 uur 
zondagmiddag en hij is net wakker. Een kamergenoot ligt nog roerloos onder een laken. 'We leven 's nachts om 
tijdens het vasten overdag zoveel mogelijk energie te besparen', zegt El Mouthena. 'Negentien uur niet eten en 
drinken is zwaar. Het is bijna een hongerstaking. Maar je doet het met je hart en je denkt aan arme mensen in 
Afrika en Azië die soms twee, drie dagen niet te eten krijgen. En aan vluchtelingen in wankele bootjes op zee. Dan 
hebben wij het hier niet slecht.' 

Zodra ze het signaal krijgen dat ramadan voorbij is, gaan ze invulling geven aan het Suikerfeest. Dan weten ze of 
ze voldoende ingrediënten hebben gekregen om eventueel zelf te koken. En zoetigheden om uit te delen. Ilhaam 
gaat op deuren kloppen om zich voor te stellen en buurtbewoners uit te nodigen. El Mouthena: 'We hebben een 
gitarist in ons midden. Het wordt in elk geval feest met muziek.' 

Zondagavond tegen tien uur krijgen ze het signaal dat de ramadan voorbij is. Ze kunnen nu invulling gaan geven 
aan het Suikerfeest. Na het gebed vandaag moeten ze inventariseren of ze voldoende ingrediënten hebben 
gekregen om eventueel zelf te koken. En zoetigheden om uit te delen. Ilhaam gaat op deuren kloppen om zich voor 
te stellen en buurtbewoners uit te nodigen. El Mouthena: 'We hebben een gitarist in ons midden. Het wordt in elk 
geval feest met muziek.' 
Spoor door Amsterdam 
De kern van de uitgeprocedeerde asielzoekers van actiegroep Wijzijnhier sloeg op 4 september 2012 een 
tentenkamp op in de tuin van de Diakonie in Amsterdam. Ze waren geïnspireerd door de demonstranten van het 
kamp in Ter Apel, dat in mei 2012 werd ontruimd. Die wilden niet meer onopgemerkt door de maatschappij hoeven 
sluipen. 

Half september verplaatste de groep, aangegroeid tot 90 man, het kamp naar Osdorp, demonstreerde op de Dam 
en voor de Stopera. Eind november werd Osdorp ontruimd. Zes maanden bivakkeerden ze in de 'Vluchtkerk' in Bos 
en Lommer, vervolgens vier maanden in een 'Vluchtflat' in Slotervaart. 

Inmiddels is een spoor door Amsterdam getrokken. Ze huisden in parken, flatgebouwen, kantoren, een voormalige 
gevangenis en nu een deel in Zuidoost en in een gekraakte garage aan de Linnaeushof. Daar mogen ze blijven van 
de rechter, tot de eigenaar een huurder heeft gevonden. 
 
Graphic

 
Zondag rond tienen is ramadan voorbij. Ahmed (kop van de tafel) en Ilhaam (derde van links) maken met de andere 
vluchtelingen plannen voor het Suikerfeest.
Foto's Ton Koene
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: July 27, 2014

 
End of Document





Bootvluchtelingen contra Isis
de Volkskrant
28 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 23
Length: 745 words
Byline: HARRIET DUURVOORT
Body


Column 
Ooit interviewde ik voor een jongerenprogramma een goedlachse jongen die ervan droomde tegen elke prijs naar 
het Westen te komen. Hij was van Keniaans-Arabische afkomst en woonde met zijn grote familie, inclusief ooms 
en tantes, in een kale anderhalve kamer in de oude stad van Mombasa. Zijn familie had ons hartelijk onthaald en 
hun eenvoudige maaltijd, gekruide vissenkoppensoep die urenlang geprutteld had op een eenpits butagasstelletje, 
met ons gedeeld. Toch zou dit leven het nooit halen bij het leven van zijn dromen, ver weg. Dromen die hij deelde 
met al zijn vrienden. 

Ik stelde hem de vragen die Nederlandse jongeren wilden weten. Wat heb je in het Westen te zoeken? Een 
derderangsleven in een cultuur die je niet begrijpt en die jou misschien niet waardeert? Je zou ook hier je ambities 
waar kunnen maken? 

Ik had makkelijk praten, vond hij. Zijn ogen lichtten op bij de gedachte aan zijn droom. Hij was bereid zijn leven te 
geven voor een beter leven. 

Bij elk treurig bericht over overbepakte vissersbootjes, na een gruwelijke reis toch nog kapseizend met de finish in 
zicht: Lampedusa, Samos of een ander Mediterraan strand, schiet dat zonnige joch even door mijn hoofd. 'Hij zou 
het toch verdomme niet in zijn botte hoofd gehaald hebben..?' Ik heb goede hoop dat het niet zo is - het gaat Kenia 
inmiddels erg voor de wind. 

Mensensmokkelaars laten geen mogelijkheid onbenut een slaatje te slaan uit aangespoelde wanhoop op hun Zuid-
Italiaanse territorium, berichtte The Independent. Onlangs zijn in Sicilië arrestaties verricht vanwege een 
massamoord op bootvluchtelingen. 'Volgens overlevenden zijn er 180 mensen doodgestoken, doodgeknuppeld, 
gestikt of verdronken na overboord te zijn gegooid.' Het nieuws sneeuwde wat onder omdat we nu onze eigen 
doden te betreuren hebben. 

Toch moest ik ook denken aan onze nieuwste horde op het grillige pad van de integratie: de Polderse Isisjeugd. 
Vanwege de wrange ironie. Tegenover wanhopige bootvluchtelingen, onder wie ook veel moslims, die bereid zijn 
onmenselijke ontberingen te doorstaan om hier maar aan te spoelen, staan tweede en derde generatie 
migrantenjongeren die dwepen met een ideologie die alles waar de seculiere, westerse democratie in hun 
welvarende tweede vaderland voor staat tot in elke vezel veracht. 

Nederlandse migrantenjongeren. Gevormd op, pak 'm beet, de Haagse Hogeschool bijvoorbeeld. Talent met de 
allerbeste kansen ter wereld. Met ouders die dromen hadden dat hun kinderen het in Nederland zouden gaan 
maken en zich daarvoor hebben opgeofferd. 

Ik zie geen excuus voor radicalisering. Nog niet de ergste vorm van racisme of 'relatieve' armoede. Hier, waar je als 
je in de bijstand terecht komt minstens vier keer zoveel geld ontvangt als dat je voltijds in een goede baan werkt 
elders ter wereld. Was het maar waar, dat dit soort jongeren zich ooit geroerd hadden over het gebrek aan 
werkgelegenheid als je een andere achternaam hebt. 

Zwarte banieren met witte letters, de merchandising van Isis die via Facebook te koop is. Men maakt grif gebruik 
van het demonstratierecht. Ook dat heeft men ontdekt als krachtig zwaard van free publicity. Elke demonstratie 
tegen het geweld in Gaza is erdoor besmet. Dat hun gevaar voor Europa niet te onderschatten is, blijkt onder meer 
uit het feit dat Noorwegen inmiddels in de hoogste staat van paraatheid is vanwege terreurdreiging uit Isishoek van 
terugkerende Noorse jihadi's. 

Ook wakkert Isis sektarisch geweld aan. Vrijdag fulmineerde een Haagse Irakees in de Volkskrant: 'Sjiieten zijn nog 
gevaarlijker dan Joden en Christenen. Ik zweer het je, als ik honderd raketten zou hebben, zou ik er 99 afvuren op 
Iran, en maar één op Israël.' En dat waar veel poldermoslims niet eens het verschil tussen sjiieten en soennieten 
kunnen waarnemen. Moeten ze online opzoeken. Oplaaiend sektarisch geweld is wel het laatste waar we op zitten 
te wachten. Binnenkort is geen shoarmatent meer veilig. 

Binnenkort is het suikerfeest. Mijn Turkse buurvrouw pakt je dan op straat bij beide polsen vast en loodst je naar 
binnen om je, met de andere buren, moslim of niet, Turks, Nederlands, Surinaams of Pools, met 
sinaasappelbaklava en ander lekkers vol te stoppen in een huis vol warmte. Dat is andere kant van de alledaagse 
polderislam waar je niet aan ontkomt als je zoals ik in een multiculturele volkswijk woont. Een fijne kant die ik mij 
niet laat ontnemen, hoe angstig en verdrietig alle Isis berichten ook stemmen. 
Harriet Duurvoort is publicist. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Religion + Spirituality (94%); Muslims + Islam (88%); Children (69%); Terrorist Organizations (65%) 
 

Company:  FACEBOOK INC (50%) 
 

Load-Date: July 27, 2014

 
End of Document





Rouwpolitie
de Volkskrant
28 juli 2014 maandag

 
Copyright 2014 De Persgroep Nederland BV All Rights Reserved
 
 
Section: V DIDU; Blz. 12
Length: 427 words
Body


Didu: Ik, Arthur van Amerongen 
ARTHUR VAN AMERONGEN 
Ik zit op het terras van een Nederlands café in Monte Gordo en lees het Facebookwandje van Abdelkader Benali. 
De laatste betrokken scribent van Nederland schrijft: 'Nederlandse auteurs hebben zich en masse uit wat voor 
engagement ook teruggetrokken. Over Gaza, Oekraïne en migratie volledig radiostilte.' 

Goed, je hebt Grunberg en De Winter (die andere twee van de nieuwe Grote Drie) natuurlijk nog, aldus de 
woordensmid, maar hun mening is irrelevant: 'De Winter is zionist en de conclusies van Grunberg zijn eerder 
gericht op de troost van het eigen gelijk dan daadwerkelijk positie kiezen. Z'n stellingname inzake het Conflict puur 
utilitair met weinig oog voor de asymmetrie.' 

Ik begrijp de verschillige biograaf van rolmodel Badr Hari als geen ander. Ook ik ben woedend, net als destijds met 
die toestand in Solingen, toen ik notabene nog de briefkaartenactie tegen Helmut Kohl organiseerde. Inzake 
Oekraïne eiste ik op Facebook dan ook dat internationale waarnemers onmiddellijk toegang moesten krijgen tot de 
rampplek. Toen Ab B. nog in de luiers lag, schreef ik voor De Groene Amsterdammer een reportage, getiteld: 'De 
brave huisvaders van Hamas'. En wat betreft het door literair Nederland systematisch doodgezwegen thema 
migratie: ik ben geëmigreerd. Verbeter de wereld en begin bij uzelf. 

Het liefst bel ik nu woedend Remco Campert: 'Lekker makkelijk hoor, jouw radiostilte over Oekraïne. Waarom heb 
jij je eigenlijk teruggetrokken uit je engagement, vriend?' 

Dadelijk is het een minuut stil in Nederland. Ik heb vandaag naar de Portugese radio geluisterd en steeds als er een 
commercial kwam, zette ik hem uit want voor ik het weet staat de Rouwpolitie voor mijn datsja. Laatst had ik ook al 
de Feestpolitie over de vloer omdat ik niet eufoor genoeg had gereageerd op de schitterende derde plek van 
Nederland op het WK. 

Door de kakofonie op het terras kan ik het commentaar op de televisie niet goed volgen, maar ik hoor een Jantje 
Smit-achtige tegen een Yolanthe-achtige iets snotteren over Lady Di en Elton John. Iemand twittert dat de 
saamhorigheid hem aan 1988 doet denken. 

Twee verbrande Nederlanders gaan naast mij zitten. Volgens de menukaart is het vandaag bamidag in het café. 
Het blijkt echter nasidag te zijn. Weliswaar ook met een gebakken eitje, slagersham en kroepoek, maar de 
teleurstelling is groot. Dan zien de heren de plechtigheid op de televisie. 'We gaan naar de buren, Bert. Daar kijken 
ze wel naar de Tour.' 

Waar is inspecteur Ab van de Gedachtenpolitie als je hem nodig hebt? 
 
Graphic

 
Illustratie Gabriël Kousbroek
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Writers (94%); Children (71%); Internet Social Networking (69%); Profiles + Biographies (64%) 
 

Company:  FACEBOOK INC (55%) 
 

Load-Date: July 27, 2014

 
End of Document





Het Gaza-effect
de Volkskrant
28 juli 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 21
Length: 393 words
Byline: HANS WANSINK
Body


Commentaar 
Demonstreren tegen de inval van Israël in Gaza is legitiem, maar ontaardt al te vaak in antisemitisme. 

De strijd tussen Israël en Hamas in Gaza roept in de hele wereld heftige emoties op. Terwijl de zwaargetroffen 
bevolking van de Gazastrook snakt naar beëindiging van het geweld, is een oplossing van het conflict nog volledig 
achter de horizon. Hamas bestookt Israël met raketten en infiltreert het land met de bedoeling aanslagen op 
burgerdoelen te plegen. Het Israëlische leger wil Hamas en andere terreurorganisaties definitief uitschakelen, 
waarbij de collateral damage verontrustende afmetingen heeft aangenomen. 

Hoewel velen binnen en buiten het Midden-Oosten het niet zo erg vinden dat Hamas een kopje kleiner wordt 
gemaakt, richt de verontwaardiging zich vooral tegen Israël. Dat valt te begrijpen vanwege de militaire 
krachtsverhoudingen en het grote verschil in aantallen slachtoffers onder de Israëliërs en de Gazanen. Dat 
demonstranten in Nederland en andere Europese landen de regering-Netanyahu ter verantwoording roepen, is dan 
ook volkomen legitiem. 

Maar er is meer aan de hand. In Den Haag, in Brussel en Antwerpen, in de voorsteden van Parijs en in tal van 
Duitse steden werden antisemitische leuzen geroepen, werd er geplunderd, brand gesticht en gevochten tussen 
moslims en Joden. Joodse scholen, musea, synagoges en Holocaustmonumenten worden zwaar bewaakt tegen 
mogelijke daden van geweld. De bewegingsvrijheid van Joodse gemeenschappen is in veel Europese steden niet 
langer vanzelfsprekend. 

Antisemitisme is van alle tijden en geen enkele bevolkinngsgroep is er immuun voor. In West-Europa is het na de 
Tweede Wereldoorlog niettemin decennialang een marginaal verschijnsel gebleven. Daarin is verandering 
gekomen door de immigratie van miljoenen moslims. De aanslagen, bedreigingen en intimidaties van Joden in 
Europese steden kwamen de laatste jaren grotendeels van de kant van (klein-) kinderen van moslimmigranten. 

Afkeer van Joden, blijkt uit tal van onderzoeken, is helaas onder moslims de normaalste zaak van de wereld. Dat 
geldt voor tribale samenlevingen in Afrika en Azië, maar ook voor moslimgemeenschappen die zich vrijwillig in het 
Westen hebben gevestigd. Hoezeer moslims ook zelf met discriminatie te maken hebben, zij zullen afstand moeten 
doen van stereotiepe vijandbeelden die tot excessen kunnen leiden. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); Jews + Judaism (67%); Religion + Spirituality (67%) 
 

Load-Date: July 27, 2014

 
End of Document





Even douchen
de Volkskrant
29 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1029 words
Byline: DOOR ROBERT VUIJSJE
Body


Land van afkomst - Interview: Soundos El Ahmadi 
Welke rol speelt afkomst in een leven in Nederland? Robert Vuijsje onderzoekt dat in een reeks interviews. 
Comedian Soundos El Ahmadi ziet hoe er zich een revolutie voltrekt. 
Ze waren drie jaar in gesprek geweest, de AVRO wilde meer diversiteit. Haar toekomst was erop afgestemd: het 
presenteren van entertainmentprogramma's en een kindershow die speciaal voor haar zou worden ontwikkeld. Tot 
het telefoontje. 

'Een kort telefoontje. Ze kozen voor Kim-Lian van der Meij in plaats van voor mij. Een uur later zapte ik toevallig 
langs RTL Boulevard. Kim-Lian vertelde trots over haar nieuwe contract bij de AVRO. Ze hadden mij nog snel even 
gebeld voordat ik op de televisie zou zien dat iemand anders het werd. Aan die drie jaar heb ik niets overgehouden, 
alleen een grap: het enige zwarte aan de AVRO is hun naam en zelfs die hebben ze verkeerd gespeld. 
Geen slechte grap. 
'Hé, ik heb hem zelf geschreven, natuurlijk is het een goeie grap. Maar dat is wel hoe het gaat. In Hilversum zeggen 
ze gewoon: 'Deze keer zoeken we geen Marokkaan, misschien nemen we volgende keer weer een exotische 
presentator.' Dan vraag ik: 'Jullie zochten toch een presentator?' Daarna zeggen ze: 'Ja, maar we hebben vorig jaar 
al een Surinaams meisje gehad.' De redacties zijn helemaal blank en hanteren een soort quotum. Wanneer Ali B. in 
een programma is geweest, weet ik al dat ík daar voorlopig niet in zit. 

'Toen ik dat telefoontje kreeg van de AVRO, veranderde er iets in mijn hoofd. Ineens wist ik dat ik in het theater 
moest zijn, niet bij de televisie. Maar in het theater heb je weer andere dingen. Wist je dat er een Nederlands 
theater bestaat met een programmeur speciaal voor de allochtone artiesten? Dat je om die reden in hun theater 
wordt geboekt? Eerst dacht ik, wow ik mag op dat podium staan. Toen ik hoorde over die programmeur voelde ik 
me zo vies, ik wilde meteen douchen.' 

Op papier lijkt het misschien zwaar, maar als Soundos El Ahmadi het vertelt klinkt het anders - als een soort grap. 
Op het Gala van de Televizierring verzamelen alle televisiemakers van Nederland zich. 'Van al die duizenden 
mensen zijn er dus zes niet blank. We staan samen in een hoekje te klagen.' Ze vertelt het op een vrolijke manier. 
Als iets dat nu eenmaal zo is. Maar eigenlijk anders zou moeten zijn. 

'Weet je wat het probleem is? Je mag het niet zeggen. Autochtonen denken dat het niet bestaat, alle allochtonen 
weten dat het wel bestaat. 
Het is als liefdesverdriet. Wanneer je dat zelf nooit hebt gehad, kun je je er misschien niets bij voorstellen. Maar je 
kunt er toch wel naar luisteren en proberen het te begrijpen? 
'Als je het benoemt, klink je als de presentator die klaagt dat hij geen werk heeft. Ik heb genoeg werk. Een jonge, 
Marokkaanse comedian en ook nog vrouw. Vanaf het begin kreeg ik veel aandacht. Ze wilden weten wat mijn 
ouders ervan vonden dat ik op een podium stond. Ik moest kiezen: wil ik een goede comedian worden of wil ik die 
Marokkaan zijn? Alleen maar praten over Marokkanen, programma's maken voor de NPS - die weg wilde ik niet 
inslaan. Dan herhaal je een trucje en word je lui. Ik ben een Nederlander die toevallig goed kan dansen. Tenminste, 
ik denk zelf dat ik dat goed kan. ' 
Is al die aandacht omgekeerde discriminatie? 
'Positieve discriminatie? Het is gewoon discriminatie, ik zie er niets positiefs aan. Wanneer jij je niet verdiept in mij, 
maar me alleen ergens voor vraagt omdat ik Marokkaans ben, dat is toch goor? 

'Er is een revolutie gaande. Mensen zijn er klaar mee dat alles moet gebeuren volgens een bestaande organisatie. 
Habbekrats, de makers van de films Rabat en Wolf, zouden nooit een kans krijgen op subsidie van het Filmfonds. 
Dan doen we het toch zelf? Op internet zie je programma's ontstaan die in Hilversum nooit zouden worden 
gemaakt.' 

Ze is getrouwd met Daniël. 'Uit Zuid-Limburg. Vijlen, het mooiste bergdorp van Nederland.' 
Zegt dat iets over jou? 
'Nee. Het zegt dat ik verliefd ben geworden op Daniël. Soms krijg ik een mocro voor me die zegt dat ik een sell out 
ben, een soort verrader. Meestal is dat een jongen die geen Arabisch spreekt en ook niet goed Nederlands. En dan 
zou ik in de war zijn, met mijn Nederlandse man?' 

Haar moeder kwam uit Tetouan, haar vader uit Rabat. Onafhankelijk van elkaar vertrokken ze allebei uit zichzelf 
naar Nederland. 
Waarom kwamen ze juist naar Nederland? 
'Dat weet ik eigenlijk niet. Omdat dit het leukste land van de wereld is?' 
Denk je dat jouw ouders verschilden van gastarbeiders? 
'Misschien wel. Mijn moeder studeerde, van mbo naar hbo naar post-hbo en daarna een managementstudie aan de 
Erasmus Universiteit. Mijn vader had een rijschool. Die waren er toen niet veel, hij had het rijk alleen. Op het vwo 
kreeg ik hetzelfde te horen als alle Marokkanen: dat we beter met onze handen kunnen werken, wat kwam ik hier 
doen? Dan moest mijn moeder weer naar school om met de leraar te praten.' 

+++ 
Soundos El Ahmadi 
Soundos El Ahmadi (Nederland, 1981) is lid van de Comedytrain. Haar laatste theaterprogramma heet Er is geen 
plan B. Op televisie presenteerde ze De meiden van Haram en ze was kandidaat in Wie is de Mol? Ook speelde ze 
in de film Shouf Shouf Habibi. 
Nederlands 
In het buitenland. Daar ben ik zuinig, nuchter en ik zie dat niets zo goed geregeld is als in Nederland. In België 
begint dat al. In Marokko zijn kantoren twee of drie uur per dag open. Vind je het gek dat het een derdewereldland 
is? 
Marokkaans 
Als we naar vrienden van mij gaan en Daniël vraagt of daar eten zal zijn. Ja natuurlijk is er eten. Als we bij zijn 
vrienden op bezoek gaan is het altijd ramadan, het hele jaar door. Je krijgt niets te eten. 
Eten 
De couscous van mijn moeder, met kip en rozijnen. Dan voel ik de liefde in mijn buik. 
Muziek 
Vieze old school r&b en harde hiphop. R. Kelly en Tupac. 
Beste vriend 
Louella, vanaf de crèche. Wij waren Duo Penotti, Louella is Surinaams. Wanneer ik met haar kinderen ben, 
noemen ze mij tante Soundos. Dan zie je mensen kijken: hoe kunnen die zwarte kinderen tante zeggen tegen die 
beige mevrouw? 
'Wanneer jij je niet verdiept in mij, maar me alleen ergens voor vraagt omdat ik Marokkaans ben, dat is toch goor?' 
 
Graphic

 
Soundos El Ahmadi
Robin De Puy
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Children (93%); Sex + Gender Issues (88%); Ethnic Groups (88%); Artists + Performers (84%); Film 
(78%); Adolescents (73%); Religion + Spirituality (71%); Sexual Harassment (70%); Sex Offenses (70%); Theater + 
Drama (69%); Death + Dying (62%) 
 

Industry: Entertainment + Arts (69%) 
 

Load-Date: July 28, 2014

 
End of Document





Paul in the box
de Volkskrant
29 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1700 words
Byline: DOOR ROB VAN SCHEERS
Body


Film Bespreking Verschijning tweede filmbox Paul verhoeven 
Met de metablik van de regisseur én de liefde van de filmfan koos filmmaker Paul Verhoeven het materiaal voor zijn 
tweede filmbox, Meer Verhoeven. Rob van Scheers legt uit wat dit over Verhoeven zelf zegt. 
Deze nieuwe box had ook kunnen heten: Paul Verhoeven, Seizoen 2 - analoog aan al die zo immens populaire tv-
series die per jaargang voor ons worden verzameld. Maar het werd, net als het bijbehorende boek, dus: Meer 
Verhoeven. Vijftien dvd-titels zitten erin, films die we hebben besproken in onze wekelijkse rubriek in de Volkskrant. 
De lichtbeelden bij de teksten, zogezegd. 

De box is het vervolg op de collectie die hoorde bij Volgens Verhoeven, waarvoor twintig speelfilms werden 
geselecteerd. Gegeven het feit dat het nog niet meevalt al die rechten voor elkaar te boksen, is het goed te kunnen 
melden dat de nieuwe box een getrouwe afspiegeling vormt van het boek, deel II. Anders had het weinig nut gehad, 
per slot. 

Want ook in box II vinden we weer films die veel verklappen over Verhoevens thematische voorkeuren en zijn 
favoriete regisseurs. 

Te beginnen met Alfred Hitchcock, aan wie het hele project is opgedragen. De meester van suspense is ditmaal 
vertegenwoordigd met Psycho en Rear Window. 

Politieke kwesties vinden we terug in Bertolucci's Il conformista en het Duitse Wende-drama Das Leben der 
Anderen. Met L'Empire des sens is het tussenkopje erotiek gecoverd en zijn eigen Showgirls krijg je als bonustrack 
erbij. Die film hoort trouwens ook bij het genre musical, waarvoor als tweede voorbeeld Singin' in the Rain is 
geselecteerd. Niet zozeer voor het verhaaltje, alswel omwille van de virtuoze choreografie. 

Ingmar Bergman is een andere held van Verhoeven. Hij is vertegenwoordigd met het filosofisch getinte 
Middeleeuwendrama Het zevende zegel, vol bespiegelingen over de dood. Iets wat je ook over Hanekes Amour 
kunt zeggen, al speelt dit euthanasieverhaal natuurlijk in het heden. 

Zijn voorliefde voor westerns uit zich in The Wild Bunch, het metafysische komt ter sprake in Polanski's Rosemary's 
Baby, en het doorbreken van rolpatronen tussen man en vrouw in Fatal Attraction. 

Dan: oorlog. Zijn vroegste jeugd - Verhoeven is van 1938 - bracht hij door in Den Haag, met de Duitsers in de 
straten, en waar de V2's je om de oren vlogen. Het heeft hem nimmer meer helemaal losgelaten. Dat weten we van 
Soldaat van Oranje en Zwartboek, hier vind je het terug in de epische vertellingen van David Leans The Bridge on 
the River Kwai en Coppola's Apocalypse Now. En eigenlijk mogen we Kubricks Spartacus ook wel onder 'episch'en 
'oorlog' scharen. En zo blijken ze toch wel héle-maal Verhoeven, deze keuzes. 

Laten we nog eens wat statistiekjes op hem loslaten, altijd leuk. Als ik de besproken films uit beide boeken bij 
elkaar optel, kom ik tot de volgende cijfers: 
Favoriete regisseurs 
1.Alfred Hitchcock - 8 titels 

2.Ingmar Bergman - 4 titels 

3.David Lean - 3 titels 

4.Billy Wilder - 3 titels 

5.Luis Buñuel - 3 titels 

6.James Cameron - 3 titels 

7.Federico Fellini - 2 titels 

8.Michael Haneke - 2 titels 

9.Sam Peckinpah - 2 titels 

10.William Friedkin - 2 titels 

11.Ridley Scott - 2 titels 

12.Elia Kazan - 2 titels 

13.Stanley Kubrick - 2 titels 

14.Steven Spielberg - 2 titels 

En dan een hele reeks aan 'eentjes', met Woody Allen, Coppola, Truffaut, Pasolini, Chaplin. 
Uitgesplitst in genres 
1. Thrillers en misdaad - 17 titels, naast alle Hitchcocks bijvoorbeeld ook The Godfather I & II; 

2. Oorlog - 12 titels, zoals Das Boot; 

3. Politiek - 7 titels, Das Leben der Anderen tot Triumph des Willens; 

4. Fel-realisme - 7 titels, van Fatal Attraction en Amour tot aan Taxi Driver en Los Olvidados; 

5. Westerns - 6 in totaal, daaronder Shane en Vera Cruz. 

6. Spiritueel - 5 titels, met onder meer Pasolini's Il vangelo secondo Matteo, maar ook The Exorcist. ; 

7. Sciencefiction - 5 titels, denk aan The Terminator, Alien en Blade Runner; 

8. Comedy - 5 titels, met onder meer Laurel & Hardy, Chaplin, Keaton; 

9. Epische avonturenfilms / historisch drama - type: Lawrence of Arabia en Ben-Hur: 5 titels. 

10.Erotica - 2 titels, Belle de jour; 

11. Musical - 2 titels 
Vrouwenhoofdrollen 
Films met een vrouw in de hoofdrol: 15 - denk aan: The Queen, Viridiana, Sunset Boulevard; 

Films met een man in de hoofdrol: 49 - zullen we King Kong hier ook maar bij rekenen? 

Gedeelde hoofdrol man en vrouw: 8 - daaronder Casablanca, Scènes uit een huwelijk, Amour; 

Ensemblefilms: 7, inclusief bijvoorbeeld Rashomon, La Règle du jeu en Jules et Jim; 
Europa vs Hollywood 
Natuurlijk werken er ook veel Europese regisseurs in Hollywood, maar voor deze telling houden we het land van 
herkomst van de film aan. Met andere woorden: Hitchcocks Hollywoodproducties tellen als Amerikaans, hoewel 
Hitch uiteraard utterly Brits was. 

Amerikaanse films: 56 

Europese films: 28 

Rest van de wereld: 5 


Uit Verhoevens keuze vallen wel wat voorzichtige conclusies te trekken. Overduidelijk waardeert hij de 
ambachtsman in Hitchcock, die er altijd voor zorgde dat het beeld in beweging bleef, nooit een saai moment. Gote 
waardering heeft hij voor Bergman en diens zo levensechte personages. Opmerkelijk is z'n liefde voor de western, 
een relikwie uit de Haagse buurtbioscopen van zijn jeugd. En met Lawrence of Arabia en Ben-Hur kun je altijd bij 
hem aankomen, want het hele doek wordt ingekleurd. 

Politiek heeft zijn interesse, zie de besprekingen van Das Leben der Anderen en La battaglia di Algeri. Sowieso valt 
op dat hij niet puur Amerikaans georiënteerd is, met 28 titels is de Europse cinema goed vertegenwoordigd; de rest 
van de wereld levert er nog eens vijf. Dat maakt hem in Hollywood tot een regisseur met Europese sensitiviteiten. 

Dat hij in films van sterke vrouwen houdt, wisten we van zijn eigen werk, denk aan: Keetje Tippel, Spetters, Basic 
Instinct, Showgirls en ook Zwartboek. Hier tel ik vijftien vrouwelijke hoofdrollen en dat is bovengemiddeld. Hoewel 
thrillers & misdaad met zeventien vermeldingen aan kop liggen, mag je zijn smaak met tien andere genres 
eclectisch noemen. Een goed geschreven verhaal dat ook nog ergens over gaat, met filmische middelen verteld, 
liefst voorzien van een paar scherpe scènes, waardoor we ons de film zullen herinneren - zoals hij in eigen werk er 
ook een handje van heeft. 

En dan de filmmuziek. Hij heeft een broertje dood aan het mechanische gestamp bij menige actuele Hollywoodfilm, 
Paul Verhoeven houdt van uitgekiende muzikale thema's. Hoor je de melodie, dan denk je toch aan de film en als je 
de film zonder geluid zou zien, hoor je de muziek wel in je hoofd, dat is het idee. Jerry Goldsmith vond hij goed, met 
wie hij heeft gewerkt, en in Nederland Rogier van Otterloo. Nino Rota bij Fellini en The Godfather, de score van 
Maurice Jarre voor Doctor Zhivago, de sinistere sfeermuziek van Bernard Herrmann voor Hitchock, en Taxi Driver, 
muziek die écht iets toevoegt. Zomaar een paar zaken waarop hij hamerde, tijdens onze gesprekken. Met 
driedubbele woordwaarde ging hij je te lijf, Paul Verhoeven, filmprofessor. Jammer dat de fotoserie van het behalen 
van zijn doctorandustitel pas na de deadline kwam bovendrijven, die had zeker in het nieuwe boek gekund. Daarom 
drukken we hem nu hier maar af. Het speelt in het Leiden van 1964, zijn hoofdvakken waren wis- en natuurkunde. 
Een mooi beeld uit (bijna) een ander tijdsgewricht is het en zijn favoriete professoren Visser en Van Est staan er 
ook op. Van een promotie-onderzoek is het niet meer gekomen. Die studie deed hij meer voor zijn ouders, zelf 
wilde Verhoeven liever filmer worden. En de rest, nou ja, dat weten we. 

Laat ik nog eenmaal een voorbeeld geven van hoe dat dan ging, zo'n bevlogen analyse. We pakken de 
sleutelscène van Spartacus erbij, een van de films uit box II. En let dan vooral even op zijn oog voor detail. 
Verhoeven: 'Vaststaat dat Kubrick met Spartacus in 1960 een van de meest ambitieuze films van zijn tijd afleverde, 
er zitten genoeg prachtige scènes in om er nog steeds van te kunnen houden. Dan denk ik bijvoorbeeld aan de 
beslissende veldslag tussen de legers van Spartacus (Kirk Douglas), en die van Marcus Licinius Crassus (Laurence 
Olivier) [...]. Spartacus staat met zijn ongeregelde troepen op een heuvel. De camera kiest zijn standpunt.Voor hem 
ligt een uitgestrekte vlakte en daar verschijnen de Romeinse cohorten. Eerst tien, van elk een man of 500, ze 
stellen zich op in de testudo, schildpadformatie. En dat is dan de eerste gepantserde colonne, daarachter arriveren 
al de volgende tien cohorten, en dan nóg maar eens tien. Kubrick zet duizende figuranten in, naar ik heb begrepen 
militairen van de Spaanse infanterie - de giga-scènes van Spartacus zijn allemaal op het Spaanse platteland 
gedraaid. 

'De filmmuziek van Alex North laat trommels roffelen en hoorns schallen, het geluid wordt vermengd met het 
ritmische gestamp van marcherende soldaten. Het gaat maar door en dan... stilte! Wij begrijpen: hier helpt geen 
stoere close-up van Kirk Douglas meer. Tegen dit mechanische Romeinse monster dat zich zo geordend door het 
landschap verschuift, als langs de lijnen van Mondriaan, daartegen heeft Spartacus geen schijn van kans. [...]. 

'Kubrick heeft gedacht: het is weliswaar een opdrachtfilm, ik zal eens laten zien wat ik in huis heb. In een scenario 
staat meestal één zinnetje: De Romeinse soldaten stellen zich op. We mogen wel zeggen dat Kubrick dit ene 
zinnetje heeft gemaximaliseerd tot hét visuele hoogtepunt van de film.' 

Het is een flard van ons gesprek, zó ging dat dus. Met de metablik van de regisseur én de liefde van de filmfan. 
Alles door elkaar, altijd ter zake. We zullen het nog missen, die gesprekken. Maar we hebben de boeken en de 
boxen nog. En dan kan Paul Verhoeven gewoon weer een nieuwe film maken. 
Extra: Waar en hoe? 
De dvd-collectie Meer Verhoeven bevat vijftien films (zie hiernaast), kost EUR 59,99 en is te verkrijgen via 
http://volkskrant.nl/webwinkel. 

Rain 
Showgirls 
L'Empire des sens 
Het zevende zegel 
Das Leben der Anderen 
Rosemary's baby 
Fatal Attraction 
Apocalypse now 
Il confirmista 
The bridge on the River Kwai 
Amour 
Spartacus 
Rear Window 
Psycho 
The Wild Bunch 
Hoewel thrillers & misdaad op kop liggen, mag je zijn smaak met tien andere genres eclectisch noemen 
 
Graphic

 
De meest linkse man is Paul Verhoeven, tijdens zijn afstuderen in Leiden in 1964.
Privecollectie Paul Verhoeven
FOTOS ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (69%); Film (67%) 
 

Industry: Entertainment + Arts (94%); Movie Industry (75%) 
 

Load-Date: July 28, 2014

 
End of Document





Televisie selectie
de Volkskrant
29 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: V RTV
Length: 334 words
Body


RTV 
De wereld & ik 

CANVAS, 21.10 UUR 

Begin van een vijfdelige reeks waarin journaliste Sofie Peeters op bezoek gaat bij jonge Vlamingen die in het 
buitenland proberen de wereld beter te maken. In deze eerste aflevering ontmoet ze Fabienne Haerinck, die in twee 
beruchte favela's in Rio de Janeiro jongeren reportages en korte films leert te produceren. 

Floortje naar het einde van de wereld 

NED 1, 20.30 UUR 

Floortje Dessing bezoekt het meest zuidelijk gelegen plaatsje ter wereld: Puerto Williams, Chili. In een baai aan het 
Beagle kanaal, ver van de bewoonde wereld, zonder elektriciteit en stromend water, bezoekt ze de Belgische 
Annemie, die er zeven jaar geleden José ontmoette. 

Altijd Wat 

NED 2, 21.10 UUR 

Hans Dorrestijn blikt terug op zijn deelname aan Theo van Goghs interviewprogramma Een prettig gesprek. 
Dorrestijn vond zichzelf een kneus, zei hij in 1993 tegen Van Gogh; een zelfmoordpoging mislukte omdat de haak 
niet in het plafond bleef zitten. Daarnaast in Altijd Wat een reportage over zomer op de Krim. 

Solar Storms 

CANVAS, 21.40 UUR 

Een aflevering uit de BBC-reeks Horizon over zonnestormen. Deze steeds vaker voorkomende uitbarstingen van 
hete gassen, uitgestoten door de zon, kunnen onze gps en ons telefoon- en luchtverkeer platleggen. 
Ruimteweermannen voorspellen wat we mogen verwachten en hoe we ons erop kunnen voorbereiden. 

Rots & Water 

NED 2, 22.45 UUR 

Documentaire over een psychofysieke training voor jongens en meisjes, bedacht door gymleraar en remedial 
teacher Freerk Ykema, voor basis- en voortgezet onderwijs, jeugdhulpverlening, enzovoorts. Met 'Rots & Water' 
traint Ykema de kinderen in weerbaarheid, conflict-oplossing en hoe om te gaan pesten. 

Children of Syria 

BBC 2, 00.20 UUR 

Correspondent Lyse Doucet vertelt het verhaal van de oorlog in Syrië, gezien door de ogen van zes kinderen. Zes 
maanden lang volgde ze hen in Damascus, Homs en binnen de vluchtelingengemeenschap over de grens in 
Turkije. Welke invloed heeft vier jaar burgeroorlog op hun kinderleven gehad? 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Film (94%); Children (88%); Floods + Flooding (76%); Slavery (64%); Death + Dying (62%) 
 

Industry: Entertainment + Arts (90%) 
 

Load-Date: July 28, 2014

 
End of Document





Conflict Gaza wordt in banlieues uitgevochten
de Volkskrant
29 juli 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 23
Length: 674 words
Byline: LISE EVERS
Body


Rellen in Frankrijk 
De sluimerende animositeit tussen joden en kinderen van Algerijnse moslimmigranten laait op. 
Het conflict in Gaza is overgeslagen naar de straten van Parijs. Synagogen werden belaagd, auto's in brand gezet 
en Franse joden gingen pro-Palestijnse demonstranten te lijf met stoelen en metalen staven. De rellen 
onderstrepen de noodzaak van de ontkrachting van hardnekkige vooroordelen die Joden en Arabieren in Frankrijk 
over elkaar hebben en waarvan antisemitische sentimenten een groot onderdeel uitmaken. 

Antisemitische sentimenten zijn in Frankrijk vooral aanwezig onder jonge laagopgeleide beurs. Onder deze tweede 
generatie Noord-Afrikaanse immigranten, veelal woonachtig in de banlieues, heerst een groot gebrek aan kennis 
over de onbekende 'ander'. Deze onwetendheid maakt het mogelijk dat complottheorieën en daarmee verbonden 
onjuiste veronderstellingen over joden wortel kunnen schieten bij deze groep. 

Het meest schrijnende voorbeeld hiervan is de moord op Ilan Halimi in 2006, een Frans-Joodse jongen met 
Marokkaanse wortels. Halimi, een telefoonverkoper uit een arbeidersgezin, werd een doelwit omdat de daders 
ervan uitgingen dat de familie en gemeenschap een hoog bedrag aan losgeld zouden betalen: in hun wereldbeeld 
zijn namelijk alle joden rijk. Het onvermogen van de daders om in te zien dat zij, als zonen en dochters van 
immigranten van (Noord)-Afrikaanse immigranten, meer overeenkomsten dan verschillen delen met Halimi, pleit 
voor het vergroten van kennis door middel van educatie en debat. Dat veel Franse jongeren in achtergestelde 
posities heilig geloven in een wereldorde waarin slechts een paar grote joodse families het voor het zeggen hebben 
is zorgwekkend en vooral op scholen zal moeten worden duidelijk gemaakt dat niet achter iedere jood een op 
macht beluste Rothschild telg schuilgaat. 

Zoals de rellen tussen Franse joden en pro-Palestijnse demonstranten laten zien, zet het Israëlisch-Palestijns 
conflict onderliggende spanningen tussen Joden en Arabieren in Frankrijk op scherp. Het conflict is een belangrijke 
katalysator voor diepliggende identiteitsproblemen die als spoken bij daglicht door Frankrijk waren. De Franse 
samenleving is uitgegroeid tot een wankele constellatie van etnische gemeenschappen en een nieuw debat over 
identiteit is daarom hard nodig. 

Het debat dat in 2009 met veel bombarie door toenmalig president Sarkozy werd aangekondigd stierf een 
vroegtijdige dood: plannen om te discussiëren op internet en in gemeentehuizen verdwenen al na drie maanden in 
een la. Dit debat zou nieuw leven moeten worden ingeblazen en met name op scholen moeten worden gevoerd. 
Vooral de Franse Republikeinse waarden, die een gemeenschappelijke Franse identiteit voorstaan en te weinig 
ruimte bieden voor culturele verschillen, evenals het Franse koloniale verleden zullen hierbij kritisch onder de loep 
moeten worden genomen. 

Het publieke debat wordt nu voornamelijk gevoerd door intellectuelen zoals Alain Finkielkraut, die er op uit lijken te 
zijn de kloof tussen de Franse bevolkingsgroepen alleen maar te vergroten. Ook Bernard-Henri Lévy gaf vorige 
week het slechte voorbeeld door in een opiniestuk op de site van de Franse Huffington Post alle pro-Palestijnse 
demonstranten herhaaldelijk weg te zetten als 'imbecielen'. BHL, geboren in Algerije, weet zich verzekerd van een 
Franse identiteit omdat Algerijnse joden, in tegenstelling tot Algerijnse moslims, in 1870 (door middel van het 
Décret Crémieux) toegang tot het Franse burgerschap werd verschaft. BHL's joodse identiteit verzekert hem tot op 
de dag van vandaag van een volwaardige Franse identiteit. 

Een groot deel van de jonge pro-Palestijnse demonstranten bestaat uit de kinderen van Algerijnse 
moslimimmigranten die, ook al zijn zij wél in Frankrijk geboren, hier nog altijd als Algerijnen worden gezien. Dit 
raakt de kern van het probleem van een groep die zich stelselmatig achtergesteld voelt en dat weerspiegelt ziet in 
het onrecht dat de Palestijnen wordt aangedaan door het machtige Israël. 
Lise Evers is historica. 
 
Graphic

 
Politie bewaakt synagoge van Sarcelles, ten noorden van Parijs.
Foto AP
Lise Evers
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Jews + Judaism (94%); Religion + Spirituality (67%) 
 

Load-Date: July 28, 2014

 
End of Document





Gaza zonder stroom na Israëlische aanvallen
de Volkskrant
30 juli 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 7
Length: 325 words
Byline: VAN ONZE BUITENLANDREDACTIE
Body


De nacht van het Suikerfeest werd in Gaza de nacht van de zwaarste beschietingen in de nu 22 dagen durende 
'Operatie Beschermende Rand' van het Israëlische leger. Dinsdag werd de intensiteit van de aanvallen opgevoerd. 
De verheviging van de Israëlische bombardementen waren het antwoord op de dood van tien soldaten binnen een 
etmaal; vijf van hen kwamen om door een aanval via een van de Palestijnse tunnels die het Israëlische leger 
probeert te vernietigen. Bij de zestig bombardementen die het Israëlische leger vanaf maandag uitvoerde op 125 
doelen in Gaza, kwamen naar schatting honderd Palestijnse burgers om. 

Dinsdagmorgen vroeg nam het leger het huis van Hamasleider Ismail Haniya onder vuur, dat in een 
vluchtelingenkamp ligt. Er vielen geen doden. Bij een aanval op vluchtelingenkamp al-Bureij kwamen wel elf 
mensen om. Israëlische F-16's bestookten het aan Hamas gelieerde televisiestation Al Aqsa TV - de uitzendingen 
gingen gewoon door. 

Ook de enige elektriciteitscentrale in Gaza werd geraakt; daarbij vloog een brandstoftank in brand. Een groot deel 
van de Gazastrook, in elk geval heel Gaza-stad, zat dinsdagavond nog zonder stroom. Op de zuidelijke stad Raffah 
na, die stroom uit Egypte krijgt, is Gaza is afhankelijk van deze centrale - ook voor drinkwater en riolering. Het 
uitvallen ervan kan een humanitaire ramp tot gevolg hebben. 

Luitenant-kolonel Peter Lerner zei dinsdag dat het Israëlische leger onderzoekt wat de oorzaak van de brand in de 
centrale is, en'of wij daar iets mee te maken hebben'. Lerner ontkent dat het leger achter de aanval op het Shati 
vluchtelingenkamp zit, waarbij maandag zeker acht Palestijnse kinderen omkwamen. Ook ontkent het 
betrokkenheid bij de aanval op het al-Shifa ziekenhuis. Volgens Israël waren deze aanslagen het gevolg van te 
vroeg gelande Palestijnse raketten. Aan Israëlische zijde kwamen tot nu 53 soldaten en drie burgers om. Aan 
Palestijnse zijde vielen 1.100 doden en 6.500 gewonden. 
 
Graphic

 
Een Israëlische luchtaanval, dinsdag in het oosten van Gazastad.
Foto EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); Defense Departments (63%); International Law (62%) 
 

Load-Date: July 29, 2014

 
End of Document





Tayro wacht op de vrijheidstrein
de Volkskrant
31 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1912 words
Byline: MARJOLEIN VAN DE WATER
Body


In de VS wordt vandaag gestemd over de aanpak van het vluchtelingenprobleem bij de grens met Mexico. 
Steeds meer tieners beginnen alleen aan de gevaarlijke tocht. 
Met een smoezelige rugzak tussen zijn benen zit Tayro (15) in de schaduw van een verroeste wagon op het station 
van Tenosique, een dorp in het zuiden van Mexico. De jongen wacht nu al bijna een week op de goederentrein die 
hem naar de grens met de Verenigde Staten moet brengen. 

Zijn voeten zijn gehavend door het lange lopen op kapotte gympen, het is bloedheet en hij heeft honger. 'Ik ga hoe 
dan ook niet terug naar Honduras', mompelt hij, als om zichzelf moed in te spreken. Met zijn vingertoppen wrijft 
Tayro over zijn voorhoofd. Hij lijkt ver weg in gedachten en zegt dan met zachte stem: 'Als ze me deporteren, 
probeer ik het gewoon opnieuw.' 

Het aantal minderjarige migranten dat in hun eentje naar de VS reist, is sinds 2011 verviervoudigd. Alleen al in de 
afgelopen tien maanden hield de Amerikaanse Border Patrol bijna 60 duizend onbegeleide kinderen aan, driekwart 
van hen komt uit Honduras, Guatemala of El Salvador. Nog eens 55 duizend migranten probeerden in 
familieverband illegaal de Amerikaanse grens over te steken. Voornamelijk moeders met kleine kinderen. Veel van 
hen maken de levensgevaarlijke tocht boven op een goederentrein die bekendstaat als La Bestia: Het Beest. 

De migranten willen ontsnappen aan de armoede en de werkloosheid, maar bovenal vluchten ze voor het extreme 
geweld in hun thuislanden. Mensensmokkelaars verspreiden bovendien geruchten dat minderjarigen verzekerd zijn 
van een verblijfsvergunning als ze eenmaal de VS bereiken. Dat is niet waar, maar kinderen uit Midden-Amerika 
kunnen ook niet direct worden uitgezet. Ze moeten eerst gehoord worden door een rechter, en zolang het proces 
loopt, mogen ze in de VS verblijven. 

President Obama noemt de situatie aan de grens en de overvolle detentiecentra een 'humanitaire crisis' en sprak 
vrijdag met zijn ambtgenoten uit Guatemala, Honduras en El Salvador. Hij vroeg hun op te treden tegen 
mensensmokkelaars en hun bevolking te vertellen dat ze niet op een verblijfsvergunning moeten rekenen. 

De door de Democraten gedomineerde Senaat stemde gisteren in met een door Obama voorgesteld 
maatregelenpakket van 2,7 miljard euro. Met dat geld wil hij onder meer fatsoenlijke opvang aan de grens 
garanderen. Het Huis van Afgevaardigden stemt hier vandaag over, maar het is onwaarschijnlijk dat Obama's 
voorstel ook daar wordt aangenomen. 

Want in het Huis van Afgevaardigden hebben de Republikeinen de meerderheid, en zij pleiten voor een alternatief 
pakket van 500 miljoen euro, voornamelijk gericht op strengere grensbewaking. Ook willen ze de huidige wetgeving 
veranderen zodat de kinderen gedeporteerd kunnen worden zonder tussenkomst van een rechter. 

Dat is voor de Democraten, met een grote Latijns-Amerikaanse achterban, onacceptabel. Het Witte Huis dreigde 
gisteren zijn veto uit te spreken, mocht het pakket van de Republikeinen worden aangenomen. 

Erlin Escobar (17) is niet op de hoogte van de verhitte discussie in de VS en toont ook weinig interesse. 'Ik ga om 
te werken', zegt hij. 'Legaal, illegaal, hoe dan ook.' Hij zit op een muurtje in een door paters en vrijwilligers gerund 
opvanghuis voor migranten in Tenosique. 'Ik heb niks te verliezen', aldus Escobar. De jongen doet zijn best dapper 
over te komen, maar in zijn ogen staat angst. 'Als ik terug ga naar Honduras, word ik door de mara's vermoord.' 

Mara's zijn straatbendes die zich bezighouden met drugshandel, afpersing, berovingen en ontvoeringen. De 
bendes zijn in de jaren tachtig gevormd door Midden-Amerikaanse migranten in Los Angeles. In de jaren negentig 
deporteerden de VS zo'n 20 duizend bendeleden naar hun land van herkomst. Nu terroriseren ze de bevolking 
van El Salvador en Honduras en in toenemende mate Guatemala. 

Het zijn landen die worden gekenmerkt door een zwak justitieel systeem en een corrupt politieapparaat. Hierdoor 
kunnen de bendeleden vrijwel ongestoord hun gang gaan. Ze rekruteren kinderen op steeds jongere leeftijd. Als 
kinderen weigeren, lopen zij en hun familie het risico te worden vermoord. Ze vluchten het land uit om hun levens te 
redden. 

In het busstation van Santa Elena, in het noorden van Guatemala, liggen jonge migranten op de grond. Sommigen 
slapen, de meesten zijn wakker. Allemaal hebben ze hun rugzakken stevig in de armen geklemd. Coyotes, zoals 
mensensmokkelaars worden genoemd, lopen als aasgieren rond. 

De smokkelaars rekenen 7.000 dollar (5.200 euro) per persoon voor de reis. Ze betalen de migratiepolitie en 
hebben een netwerk van buschauffeurs en hoteleigenaren die geen vragen stellen. Maar een coyote in de arm 
nemen is absoluut geen garantie voor succes. Er zitten veel oplichters tussen, sommigen laten de migranten 
halverwege de route in de steek, anderen verkopen hen aan mensenhandelaren. 

Om vier uur 's ochtends wrijven de migranten zich in de ogen en stappen op de eerste bus naar Ceibo, een stad 
die Guatemala verbindt met Mexico. Niemand praat, de sfeer is gespannen en ademt wantrouwen. Halverwege de 
tocht schijnt een politieagent met een felle zaklamp het overvolle busje in. 'Papieren', zegt hij op norse toon. Al snel 
blijkt dat hij geen interesse heeft in papieren, maar geld wil. Binnen een minuut is het geregeld: 'Doorrijden', roept 
de agent, de chauffeur geeft gas. 

Terwijl de Verenigde Staten hun grens met Mexico zo dicht mogelijk hebben getimmerd, is het illegaal oversteken 
van de Mexicaanse zuidgrens relatief eenvoudig. In Ceibo stappen de migranten uit de bus, en in plaats van 
rechtdoor naar de douane te lopen, gaan ze linksaf achter een paar huizen langs een heuvel op. Een zandpad leidt 
hen de berg over, en na een wandeling van nog geen drie kwartier arriveren ze in Mexico. 

Maar dan moet het ergste nog komen. De route door Mexico wordt gecontroleerd door de Zetas, een zeer 
gewelddadige criminele organisatie die zich bezighoudt met drugstransport en afpersing. De Zetas werken nauw 
samen met de Mara Salvatrucha en Barrio 18, dezelfde bendes die de migranten in hun thuislanden terroriseren. 

De criminelen klimmen de goederentrein op waarmee de migranten noordwaarts reizen, en eisen 100 dollar per 
persoon. Wie geen geld heeft en niet snel genoeg van de trein springt, wordt er zonder pardon afgegooid. Soms 
worden migranten ontvoerd voor losgeld. Weer anderen worden geronseld als bendelid en moeten drugs 
smokkelen of andere migranten afpersen. Desondanks zijn de jonge migranten vastbesloten de reis te maken. 
'Thuis is het nog erger', zegt Escobar. 'En eenmaal in de VS is er rust.' 

Op een muur in het opvanghuis is de route van de trein geschilderd. De Hondurese David Martínez (7) volgt de 
lijnen met zijn vinger. 'Kijk, hier moet je de slechteriken betalen', legt hij uit aan zijn 6-jarige zusje Angélica. Die 
bestudeert met een ernstige blik de muurschildering. Haar oog valt op de zee en haar gezicht klaart op. 'We gaan 
gewoon met de boot!' De kinderen kijken triomfantelijk naar hun moeder Elsi (28). Die moet er ondanks alles een 
beetje om lachen. 
'IN MIJN EENTJE REIZEN IS BETER' 
ROLANDO GOMEZ (14), LEMPIRA, HONDURAS 
'Ik ben niet bang', zegt Rolando Gomez. 'Wie bang is, loopt meer gevaar.' De jongen kijkt eigenwijs onder zijn lange 
wimpers door. 'Alleen de kou straks, als de trein door de woestijn in het noorden rijdt, daar zie ik tegenop.' 
Zijn vader heeft hij nooit gekend, zijn moeder kon niet voor hem zorgen en de jongen leefde voornamelijk op straat. 
Hij bedelde, waste auto's en deed kunstjes bij stoplichten om zich in leven te houden. 
Zolang hij zich kan herinneren, is hij lastiggevallen door de mara's. 'Ze willen dat je voor ze werkt, je moet klusjes 
doen. Ik heb geweigerd en dus kwam ik op hun dodenlijst.' Hij besloot te vertrekken: 'Die gasten zijn gestoord. Ik 
heb vaak gezien hoe ze kinderen afmaken, soms gewoon voor de lol.' 
In twintig dagen liep hij van Lempira in Honduras naar Mexico, alleen. 'Ik heb gewoon de borden gevolgd', zegt hij. 
'Het is beter om alleen te reizen, je kunt niemand vertrouwen.' In de VS heeft hij een broer. 'Die is twee jaar 
geleden ook in zijn eentje op de trein gereisd. Nu heeft hij verblijfspapieren.' 
'DE POLITIE ROOFDE AL MIJN GELD' 
ALLAN AQUILERA (15), COPAN RUINAS, HONDURAS 
Allán Aquilera is beter gekleed en welbespraakter dan de meeste migranten. 'Ik had een luxe leventje', zegt hij. 
'Mijn vader was drugshandelaar, hij had veel vrouwen en geld. We woonden in een hotel.' 
Alláns moeder vertrok toen hij 3 jaar oud was, hij weet niet waarom.'Als ik naar haar vroeg, sloeg mijn vader me.' 
De 15-jarige jongen praat snel en hij plukt onafgebroken aan het bandje van zijn rugzak.' Ik merkte niet zoveel van 
mijn vaders activiteiten', zegt hij. 'Maar ik vond wel een keer een afgehakte vinger op de grond.' 
Enkele maanden geleden verdween zijn vader plotseling.' Misschien is hij naar de VS gegaan', zegt Allán zacht. 
'Maar het kan ook dat ze hem hebben ontvoerd of vermoord.' Hij zucht diep: 'Het maakt niet zoveel uit, hij hield toch 
niet van me.' 
Allán is bang dat zijn vader schulden had en dat de schuldeisers nu naar hem op zoek zijn. Dus ging hij op weg 
naar de Verenigde Staten. Hij is pas net de Mexicaanse grens over en is nu al blut. 'De politie heeft me van al mijn 
geld beroofd', zegt hij. 
'Mijn moeder moest huilen' 
JOSE SOLIZ (16), FLORIDA DE COPAN, HONDURAS 
'De mara's zeiden dat ik voor ze moest werken', vertelt José Soliz. 'Ze kwamen tot drie keer toe naar mijn huis en 
boden me geld en drugs aan.' José weigerde, waarna de bendeleden hem dreigden te vermoorden. 'Ik heb wat 
spullen gepakt en ben vertrokken', zegt hij terwijl hij met zijn lange vingers door zijn haar strijkt. 'Mijn moeder moest 
huilen.' 
José heeft asiel aangevraagd in Mexico. Zijn aanvraag is in behandeling en hij verblijft zolang in een opvanghuis 
vlak bij de Guatemalteekse grens. Hij heeft niet de intentie om in Mexico te blijven, maar heeft de aanvraag gedaan 
om rustig naar het noorden te kunnen reizen. 'Ik wil niet op de trein, die zit vol mara's. Als je ze niet betaalt, gooien 
ze je naar beneden.' 
José heeft een tante in de VS, hij weet alleen niet precies waar. 'Ze weet dat ik onderweg ben', zegt hij. 'Maar ik 
weet niet of ik bij haar mag wonen.' Hij verwacht dat hij in de Verenigde Staten makkelijk een verblijfsvergunning 
kan krijgen. 'Ik ben minderjarig, dus dan moeten ze wel. Toch?' 
'ER WAREN VEEL VERKRACHTINGEN' 
YANIXA MARTíNEZ (14), SAN PEDRO SULA, HONDURAS 
'Elke dag zijn er doden.' Yanixa Martínez schuift met haar teenslippers heen en weer in het zand, en frunnikt wat 
aan haar rode haarband. 'Ik weet niet waarom het zo is.' 
Yanixa is met haar moeder en broertjes Tomás (10) en Rober (6) op weg naar de Verenigde Staten. 'Mijn moeder 
denkt dat we daar een betere toekomst hebben', zegt ze. 'Ik mis mijn vrienden maar het is niet leuk in San Pedro 
Sula. Je kunt niet eens rustig naar de supermarkt, er is altijd kans dat ze je beroven.' 
'Toen we vertrokken was er een golf van verkrachtingen in mijn buurt', vertelt het meisje terwijl ze het stof van haar 
felgekleurde jurk veegt. 'Ik ben nooit verkracht.' Ze denkt even na, en herstelt zich dan: 'Of nou ja, wel twee keer 
door mijn oom, maar dat is anders.' 
Yanixa weet nog niet wat ze wil worden. 'Eigenlijk wil ik journalist worden, maar die worden altijd vermoord.' Om 
dezelfde reden is advocaat ook geen optie. 'Verpleegster zou kunnen. Die lopen weinig gevaar.' 
Als ze me deporteren, probeer ik het gewoon opnieuw 
 
Graphic

 
Een jongen wordt aan boord gehesen van goederentrein La Bestia, die naar de VS gaat. Het aantal minderjarige 
migranten die alleen naar de VS reizen, is sinds 2011 verviervoudigd.
Foto Eduardo Verdugo / AP
José Soliz
Felyx Marquez
Allán Aquilera
Felyx Marquez
Yanixa Martínez
Felyx Marquez
Rolando Gomez
Felyx Marquez
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Slavery (93%); Immigration (83%); Refugees (77%); Controlled Substances Crime (77%); Alliances + 
Partnerships (75%); State Departments + Foreign Services (74%); Human Trafficking (73%); Police Forces (63%); 
Children (63%) 
 

Industry: Broadcasting Industry (74%); Baked Goods (74%) 
 

Load-Date: July 30, 2014

 
End of Document





VN veroordelen aanval op school met vluchtelingen
de Volkskrant
31 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 477 words
Byline: VAN ONZE BUITENLANDREDACTIE
Body


'Israëlische strijdkrachten schenden internationaal recht' 
De Verenigde Naties veroordelen de Israëlische beschieting van een VN-school, woensdagochtend vroeg in Gaza-
Stad. De school doet dienst als opvangcentrum voor 3.300 dakloos geworden Palestijnen. Bij de aanslag kwamen 
naar schatting twintig personen om het leven. 
'Vannacht zijn kinderen gedood terwijl ze naast hun ouders op de vloer van een door de VN ter beschikking gesteld 
toevluchtsoord sliepen', staat in een verklaring die is opgesteld namens Pierre Krähenbühl, hoofd van Unwra, de 
VN-missie in de Gazastrook. 'Hiermee schenden de Israëlische strijdkrachten het internationale recht.' De 
Israëlische troepen zouden door de VN zeventien keer zijn gewaarschuwd niet op de school te schieten omdat er 
vluchtelingen sliepen. De laatste waarschuwing zou vier uur voor de beschieting hebben plaatsgevonden. Jan 
Eliassen, ondersecretaris van de VN, zei woensdagochtend al dat de bevolking van Gaza nauwelijks voor het 
geweld kan vluchten. 

Volgens een verklaring van het Isra-elische leger was de beschieting een reactie op raketten die zouden zijn 
afgevuurd vanuit het gebouw, waarna het leger een 'antwoord als een aardbeving' nodig achtte. 

Ook de 23ste dag van de oorlog tussen Israël en Hamas bood geen uitzicht op verbetering van de situatie. Zo 
kwamen bij een beschieting van een drukbezochte markt in Gaza-Stad woensdagmiddag 15 personen om en 
raakten er 160 gewond. Mogelijk liggen er nog slachtoffers onder het puin. 

Robert Turner, namens de VN in Gaza gestationeerd, zei gisteren naar aanleiding van de aanval op de school in 
The New York Times, dat het al de vijfde keer is dat het Israëlische leger gebouwen van de VN beschiet. 

Een hoge vertegenwoordiger van het Israëlische leger meldde in een toespraak op Army Radio dat het leger 
progressie boekt. Er zouden reeds 4.100 doelen in Gaza zijn beschoten. Hoofddoel van de operatie blijft het 
opsporen en vernietigen van de tunnels waarmee Palestijnen zich toegang kunnen verschaffen tot Israël. Daartoe 
zal het leger ook robots inzetten. 

Woensdagmiddag kondigde het Israëlische leger een eenzijdig staakt-het-vuren van vier uur af, 'behalve op 
plaatsen waar soldaten operaties uitvoerden'. Hamas negeerde deze gevechtspauze met het argument dat het 
Israël alleen te doen is om mooi weer te spelen tegenover de media. 

In Caïro werd woensdag onder Egyptische leiding gesproken over een langdurige wapenstilstand. Hamas zegt de 
gesprekken pas serieus te nemen als de door Egypte gesteunde blokkade wordt opgeheven. 

De oorlog duurt inmiddels 23 dagen. Hij is daarmee de langstdurende strijd in de Gazastrook. De campagne van 
het Israëlische leger in 2008 duurde 22 dagen, die in 2012 8 dagen. 

Naar schatting zijn er bij het recente conflict al 1.400 Palestijnen om het leven gekomen. 

De helft van de Gazastrook is onbewoonbaar geworden  
pagina 12-13 
 
Graphic

 
Medewerkers van het ziekenhuis Shifa in Gaza-Stad zijn uitgeput van het binnendragen van Palestijnse 
slachtoffers.
Foto AP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); International Law (64%) 
 

Load-Date: July 30, 2014

 
End of Document





Theater
de Volkskrant
31 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 7
Length: 550 words
Body


Agenda 
DE PARADE 
T/m 3/8 in het Moreelsepark in Utrecht en van 8 t/m 24/8 in Martin Luther Kingpark in Amsterdam. 
http://deparade.nl 

Reizend theaterfestival De Parade staat dit weekend nog in Utrecht met op het programma o.a. George & Eran 
lossen Wereldvrede op - deel 2 (jjjjj) door Theater Rast, L.O.V.E van Dansmakers Amsterdam, Cougar! door Luif en 
Van Laan, Carnavalskinderen door Club Gewalt en Honger naar jou door John Buijsman. Verder voorstellingen van 
o.a. Rosa Ensemble, Dox en Dominee Gremdaat. Net als ieder jaar is er een Kinderparade, de zweefmolen en de 
Silent Disco. 
VAN DE BRUG AF GEZIEN 
De Roovers. Van 6 (première) t/m 24/8 in de haven van Antwerpen, België. 
deroovers.be 

De Roovers hernemen Van de brug af gezien van Arthur Miller waarin havenarbeider Eddie Carbone twee illegaal 
ingeweken landgenoten in huis, tot één van hen het aanlegt met zijn nichtje. Hij verraadt hen bij de 
immigratiedienst en alles eindigt met high noon, een spannend en ultiem gevecht. Het lijkt een politiek drama over 
ontspoorde verlangens van Italiaanse migranten in het New York van de jaren vijftig, maar het schetst ook een 
psychologisch familieportret over trouw en verraad. Met Robby Cleiren, Sara De Bosschere, Wouter Hendrickx, Luc 
Nuyens, Sofie Sente en Adriaan Van den Hoof. 
DE LAATSTE ZOMER 
BosTheater. T/m 6/9 in Openluchttheater Amsterdamse Bos. 
bostheater.nl **** 

De laatste zomer is een vrije bewerking van verschillende stukken van Carlo Goldoni (1707-1793), met als 
voornaamste basis Het Koffiehuis en de trilogie Buitenverblijf. Het resultaat is een muzikale voorstelling vol 
vermomming en ontmaskering over een stel rijke vrienden die gezamenlijk de zomer doorbrengen in luxe en 
ledigheid. In feite is iedereen bankroet, maar niemand weet het van de ander en niemand wil het weten van 
zichzelf. Stuk voor stuk zijn ze meester in het ophouden van de schijn, totdat de zeepbel knapt. Met rollen voor o.a. 
Yara Alink, Anne Lamsvelt en Jonas Leemans. Regie: Frances Sanders. 
SPEKTAKEL X 
Circus Treurdier. Tournee t/m 20/9. 
circustreurdier.nl **** 

Circus Treurdier speelt Spektakel X, een absurdistische muziektheatervoorstelling over de invloed van de media op 
onze maatschappij en hoe de wereld aan sensatiezucht ten onder kan gaan. Vol spektakel, satirische scènes, 
surrealistische twisten en vele sterke liedjes. Van en met Jan-Paul Buijs, Ellen Parren, Peter van Rooijen, Thomas 
Spijkerman, Bart Rijnink en Dorien van Gent in regie van Joost van Hezik. 
RAMKOERS 
Op diverse festivals t/m 21/8. http://botspeeltramkoers.nl **** 

Hun liedjes zitten vol grappen en de melodieën zijn aanstekelijk, van beukend 
hard tot breekbaar zacht, maar een verbindend verhaal is er niet te bekennen in 
Ramkoers van Bot. 
PICNIC! 
Vis á Vis. T/m 7/9 bij het Almeerderstrand in Almere. http://visavis.nl 

Vis á Vis herneemt op veler verzoek hun succesvolle voorstelling Picnic, een komische thriller in de open lucht, 
waarbij het publiek letterlijk twee kanten van de zaak krijgt voorgeschoteld. 
SOLDAAT VAN ORANJE 
T/m 31/3/2015 in TheaterHangaar, Vliegveld Valkenburg, Leiden. 

soldaatvanoranje.nl *** 

Musical gebaseerd op het waargebeurde verhaal van de Nederlandse verzetsstrijder Erik Hazelhoff Roelfzema. Met 
rollen voor o.a. Matteo van der Grijn, Loes Haverkort, Sylvia Poorta en Myranda Jongeling. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Theater + Drama (70%) 
 

Industry: Entertainment + Arts (94%) 
 

Load-Date: July 30, 2014

 
End of Document





Poldertarantino
de Volkskrant
31 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1661 words
Byline: DOOR BEREND JAN BOCKTING
Body


Profiel Hollandse filmgangsters Film 
De Nederlandse gangster in de film is geëvolueerd van een goedaardige sukkel tot een ijskoude crimineel. 
Trots was Jim Taihuttu, afgelopen zondag bij het tv-programma Zomergasten. De filmregisseur en dj vertelde over 
een ambtenaar van het stadsdeel Amsterdam-West die zijn collega's vorig jaar had meegenomen naar Wolf, zijn 
harde misdaadfilm over de Nederlands-Marokkaanse kickbokser-goes-crimineel Majid, gespeeld door Marwan 
Kenzari. 'Als dat de discussie op gang brengt', zei hij, 'als een Eberhard van der Laan die film kijkt, dan heb ik 
gedaan wat ik moest doen.' 

Taihuttu schetst Majid als een tikkende tijdbom, een jongen die zich voortdurend beweegt op de scheidslijn tussen 
kundige zelfbeheersing en ongecontroleerde geweldsuitbarsting. In de uitzending van zondag benadrukte hij het 
gedrag van zijn hoofdpersonage - en de gevaarlijke jongens op wie Majid is geënt - te veroordelen noch goed te 
praten. De filmmaker is er voornamelijk op uit hen 'een platform' te bieden. Met Wolf wil hij, kortom, bijdragen aan 
het politieke en maatschappelijk debat over criminaliteit onder (allochtone) jongens, door een wereld inzichtelijk te 
maken die voor ambtenaren en beleidsmakers in stadsdeelkantoren alleen in krantenartikelen bestaat. 

Het type dat Taihuttu met zijn film karakteriseert, staat haaks op het soort misdadiger met wie de Nederlandse 
misdaadfilm in de jaren zeventig van start ging - de tijd van de Amsterdamse penoze, toen de crimineel nog boef 
werd genoemd. Zo begint De Inbreker van Frans Weisz (uit 1972) met Rijk de Gooyer die zich als 'Glimmie' met 
een glassnijder en zaklamp toegang verschaft tot een woning, eerst de vis een paar korrels voert en vervolgens de 
kluis opent met een stethoscoop. 

Het is criminaliteit op zijn allercharmantst. Vergeleken met de politieke context waarin de personages uit Wolf 
bestaan, is het tijd-verdrijf van Glimmie even spannend als onschuldig. Inbreken als in een jongensboek. 'Inbreken 
is zuiver', zegt De Gooyers personage later in de film. 'Ik profiteer van de rijkdom van de mensen. Een chanteur 
profiteert van de ellende. Een chanteur is een vuil, vies profiteurtje.' 

Dé Nederlandse filmgangster bestaat niet meer, zegt Simon de Waal, voormalig politieagent en nu rechercheur in 
Amsterdam. Hij is bovendien regisseur van Cop Vs. Killer en scenarioschrijver van onder meer Unit 13, Baantjer en 
de misdaadfilm Lek (waarvoor hij werd bekroond met een Gouden Kalf). 'Katja en Bridget Schuurman in Black Out 
zijn niet te vergelijken met de hoofdrolspeler van Wolf. Het loopt ontzettend uiteen, net als in buitenlandse 
gangsterfilms.' 

Vroeger was de filmgangster een helder afgebakend sujet. De criminelen in Grijpstra en De Gier waren 
goedmoedige, sullige boeven omdat de werkelijkheid in de jaren zeventig niet anders was, zegt De Waal. 'Figuren 
op de Wallen als Zwarte Joop (onder meer oprichter van seksclub Casa Rosso, red.) gaven elkaar wel eens een 
klap over en weer, maar vervolgens werd door niemand met de politie gesproken. Pas later ontdekten we dat met 
de opkomst van verdovende middelen de zware criminaliteit ook hier zijn entree maakte.' 

De eerste afkeer van de criminele gezapigheid kwam met de film Wildschut in 1985, een jaar nadat Joop 
'Swiebertje' Doderer en Ron Brandsteder als rechercheur De Cock en assistent Vledder waren te zien in Moord in 
Extase, de eerste (geflopte) bioscoopfilm naar het werk van Appie Baantjer. Regisseur Bobby Eerhart voerde in 
Wildschut twee overvallers op van wie er eentje, gespeeld door Hidde Maas, zo rücksichtsloos gewelddadig handelt 
(zie kader) dat de film destijds bij critici linea recta het verkeerde keelgat in schoot. 'Wezenloze kijkrommel' zou het 
zijn, de Volkskrant noemde de film 'ranzig'. Jaren later werd de film opnieuw gewogen: ditmaal zag men een 
voorloper van de spijkerharde 'nouvelle violence'-films van Quentin Tarantino uit de jaren negentig (Reservoir Dogs, 
Pulp Fiction), waarin geweld geregeld terloops plaatsvindt, zonder directe narratieve aanleiding. 

De Waal: 'De boef heeft geen warme kant meer nodig. Inmiddels hebben we wel door: wat in het buitenland 
gebeurt, gebeurt ook hier. Ook hier zijn liquidaties, grote schietpartijen, drugstransporten, uitbuiting van vrouwen. 
Niemand heeft nog de illusie dat heftige filmscènes in werkelijkheid niet gebeuren. De onschuld zijn wij voorbij.' 

Bart Middelburg, misdaadverslaggever van Het Parool, heeft juist de neiging om te zappen wanneer hij op tv weer 
eens een 'volslagen karikatuur' ziet lopen. 'Ik ben geen filmgangsterexpert, maar wanneer ik iets zie is het vaak een 
geromantiseerde versie van de realiteit. In de ogen van filmmakers wordt het blijkbaar al snel te rauw. Van God Los 
is eigenlijk de enige film die dichtbij komt. Daarin zit de juiste combinatie van krankzinnigheid, geldbelustheid en 
totale willekeur die kenmerkend is voor zware criminelen. In die wereld heerst voortdurend waanzin. Constant over 
je schouder moeten kijken: wie kan er voor gevaar zorgen? Tygo Gernandt speelt dat fantastisch.' 

De Waal bracht met regisseur Jean van de Velde drie jaar voor Van God Los een tweede kentering binnen de 
Nederlandse misdaadfilm teweeg. Hun film Lek (2000) opende met een martelscène à la Tarantino (Ton Kas zingt 
Hazes terwijl een verrader de strop krijgt), waarna verderop wordt geknipoogd naar John Woo's Hard Boiled, in een 
scène waarin Victor Löw zich voortbeweegt met een pistool in de hand én zijn baby op de arm. 

De Waal: 'Dat soort figuren, hoe excentriek ze ook zijn, kom je tegen. Sterker nog, je kan karakters in werkelijkheid 
tegenkomen, die je voor een film niet zou hebben bedacht. Probleem is dat je een karakter uit de werkelijkheid niet 
één op één kunt overzetten in een film. Filmkarakters hebben hun eigen werkelijkheid, hun eigen wetten waaraan 
ze moeten voldoen, wil het publiek ze geloven. Zo kom je op de eeuwige strijd tussen realiteit en 
geloofwaardigheid. Een gangsterfilm is daarom per definitie niet realistisch. Geloofwaardigheid is het hoogst 
haalbare.' 

Daarom was Willem Holleeder, de echte, zo woest toen De Heineken Ontvoering van Maarten Treurniet in de 
bioscopen verscheen. 'Ik ben dan wel verantwoordelijk voor alles wat er tijdens de Heinekenontvoering is gebeurd', 
schreef de ontvoerder in zijn ter ziele gegane column voor Nieuwe Revu, 'maar niet voor de fictie van de heer 
Treurniet. Eigenlijk had de film wel verboden moeten worden. Iemand die van een waargebeurd verhaal zo'n 
slechte film maakt, en dan ook nog eens met de titel suggereert dat het om de echte Heineken-ontvoering gaat, is 
een oplichter.' Zijn poging om de release van de film tegen te houden, bleek desondanks vruchteloos. 
Extra: Film onvindbaar 
'Amsterdamsch sensatiedrama in 4 acten', staat er op de poster van Het Proces Begeer, de eerste Nederlandse 
misdaadfilm, uitgebracht in 1918 (!), over 'de koning v/d Zeedijk' Jan Bolkestein, die met zijn bende een 
Amsterdams diamantbedrijf berooft. De film werd een hit, maar de daders zagen 'm nooit - ze zaten een 6-jarige 
gevangenisstraf uit. Tegenwoordig is-ie overigens ook nergens te zien. De film is onvindbaar. 
Extra: De 6 beste Nederlandse filmgangsters 
Glimmie (Rijk de Gooyer) in De Inbreker, 1972. 
Typisch Amsterdams jarenzeventiggeboefte met typerend lachje (hè-hè-hè-hè) is een inbreker met moraal: stelen 
doet-ie alleen van de rijken. Heeft in eerste instantie geen idee wat te doen wanneer-ie in een internationale 
zwendel verzeild raakt ('Alle-jezus, wat zijn we in een smerig zaakje terechtgekomen'), maar redt zich wonderwel 
en ontfermt zich uiteindelijk ook nog over een jong meisje dat beide ouders verloor. 
Jim (Hidde Maas) in Wildschut, 1985. 
Psychopaat, gijzelt na een roofoverval op een illegaal casino bij Breda met zijn gewonde kompaan een gezin in een 
boerderij in België. Fascinerend wegens onderkoeld-gestoord gedrag. Sproeit benzine in het gezicht van een 
pompeigenaar. Smijt een krijsende baby aan zijn kraag door de kamer. Is de lokale olijke sheriff-met-cowboyhoed 
eenvoudig te slim af en is onelinerkanon. 'Kom kom zustertje, flauwvallen doe je maar in je eigen tijd.' 
Jack (Victor Löw) in Lek, 2000. 
Licht-hysterische drugs- en wapenhandelaar met cartooneske bakkebaarden. Ondanks dat maffe uiterlijk is zijn rol 
prettig gelaagd - hij is tevens jonge vader én vroegere vriend van de agent die zijn bende op het spoor is. Laat hij 
zich ronselen als politie-informant? 'Ik ben wel je levensverzekering', klinkt het. 'Als ik moet niezen, word jij 
verkouden.' 
Maikel (Tygo Gernandt) in Van God Los, 2003. 
Maniakale aanvoerder van de beruchte Bende van Venlo, voorzien van een gekunsteld doch overtuigend vet 
Limburgs accent. Sleept een door Egbert Jan Weeber gespeeld rijkeluiszoontje mee in een criminele krachttour, 
bescheiden boevenklusjes eindigen in roofmoord. Fraaie illustratie van zijn onvermogen zichzelf in de hand te 
houden: onder alle gekte mijmert Maikel stiekem over een burgerlijk leven met zijn vriendinnetje. Tevergeefs. 
Rem (Reinout Scholten van Aschat) in De Heineken Ontvoering, 2011. 
Er was volgens Willem Holleeder een heleboel mis met De Heineken Ontvoering, maar dat lag niet aan Reinout 
Scholten van Aschat. Zijn personage kreeg een andere naam, maar zelfs 's lands bekendste crimineel herkende in 
de acteur zijn evenbeeld - en dat beviel. 'Ik vind dat hij niet alleen sprekend op mij lijkt, maar me ook perfect 
nadoet', schreef Holleeder in Nieuwe Revu. 
Majid (Marwan Kenzari) in Wolf, 2013. 
Na een gevangenisstraf stort Majid zich op kick-boksen. Hij wordt erkend als talent, maar wanneer hij wordt 
gekoppeld aan een foute bokspromotor blijkt hij opvallend vatbaar voor een gevaarlijk leven. Naarmate zijn 
omgeving gewelddadiger wordt, kruipt ook de gewelddadige overlevingsdrang in Majid naar boven. De grens 
tussen vechtsport en vechten verdwijnt. Langzaam slokt het criminele milieu hem op. 
'De boef heeft geen warme kant meer nodig. Inmiddels hebben we wel door: wat in het buitenland gebeurt, gebeurt 
ook hier' 
 
Graphic

 
Rem (Reinout Scholten van Aschat) in De Heineken Ontvoering, 2011.
Glimmie (Rijk de Gooyer) in De Inbreker, 1972.
© Kippa
Maikel (Tygo Gernandt) in Van God Los, 2003.
Jack (Victor Löw) in Lek, 2000.
Jim (Hidde Maas) in Wildschut, 1985.
KIPPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Film (92%); Artists + Performers (65%) 
 

Industry: Entertainment + Arts (94%); Movie Industry (90%) 
 

Load-Date: July 30, 2014

 
End of Document





'Kinderen groeien op met wens om wraak'
de Volkskrant
31 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 1077 words
Byline: THE NEW YORK TIMES BEN HUBBARD
Body


Reportage Gaza Oorlog Israël-Hamas 
Na drie weken oorlog is bijna de helft van de Gazastrook onbewoonbaar. Een humanitaire ramp dreigt. 'De raketten 
van Hamas beschermen ons niet, de tanks en straaljagers beschermen de joden niet.' 
Toen hun huis bij de Israelische grens werd verwoest door artillerievuur, vluchtte Ibrahim Hillis met zijn familieleden 
naar Gaza-stad om een schuilplaats te zoeken. Maar alle scholen en woningen van bekenden bleken volgepakt 
met lotgenoten. 

Daarom zitten Hillis en zijn naasten op een stukje gras achter het ziekenhuis, tussen tientallen andere gezinnen. Ze 
hebben doeken opgehangen als bescherming tegen de zon. 

Voedsel en water zijn schaars. Ambulances met slachtoffers rijden af en aan. 'We zitten in de shit', zegt Hillis (73). 
'Er is geen werk, geen geld, geen medische zorg. De strijdende partijen bepalen wat er gebeurt. Wat kunnen wij, de 
bewoners van Gaza, eraan veranderen?' 

Na drie weken oorlog tussen Israël en Palestijnse strijders is een humanitaire ramp in de Gazastrook nabij. Israël 
heeft zijn aanvallen geïntensiveerd. Ook de enige elektriciteitscentrale in de enclave werd getroffen. Daardoor is er 
geen stroom meer voor waterpompen en het rioolsysteem. 

Aan Palestijnse zijde is het dodental opgelopen tot boven de 1.200. Onder de slachtoffers zijn ongeveer 
driehonderd kinderen. Meer dan twintig klinieken zijn beschadigd en 215 duizend mensen zijn hun huis ontvlucht. 
Hoe langer de oorlog duurt, des te erger het wordt. 

Hulporganisaties zeggen dat burgers gevaar lopen door de strijdmethoden van beide partijen. 'Israël en Hamas zijn 
dit keer de Rubicon overgestoken', zegt Stuart Willcuts van de organisatie Mercy Corps. 'Ze hebben een 
psychologische grens overschreden en niemand weet wanneer ze stoppen.' 
Onbewoonbaar 
Ook voor de oorlog was de humanitaire situatie in Gaza al precair. De Israelische en Egyptische blokkade - bedoeld 
om Hamas te verzwakken - verwoestte de economie. De helft van de bevolking is inmiddels afhankelijk van 
voedselhulp. 

Bijna de helft van de enclave is niet meer bewoonbaar. Dat heeft de druk op Gaza-stad enorm vergroot. Daar 
woonde eenderde van de 1,7 miljoen Palestijnen in de Gazastrook, maar nu zijn dat er veel meer geworden. 

'Ons hele leven hebben we oorlog meegemaakt', Sobhi Salim (59). Hij zit met zijn gezin in het park van de 
Onbekende Soldaat. Hun huis in de wijk Shejaiya is verwoest. Het gezin weet niet waar het na de oorlog moet 
wonen. Drie neven van Salim kwamen om het leven terwijl ze voor het geweld vluchtten. Een vierde, een strijder 
voor Hamas, is gedood in een gevecht. 

'Zonder politiek akkoord zal er geen oplossing komen', zegt Salim. 'Ze zeggen dat de vrijheid uit de loop van het 
geweer komt. Maar dat is holle praat.' 

Ook als er geen oorlog is heeft Israël een gecompliceerde relatie met Gaza. Het gaat ervan uit dat de enclave niet 
meer bezet is sinds de terugtrekking van het Israëlische leger in 2005. Maar Israël controleert nog steeds Gaza's 
grenzen, toegang tot de zee en het luchtruim, frequenties voor mobiele telefonie en het bevolkingsregister. 

Een baby die in Gaza wordt geboren, krijgt pas na Israëlische toestemming een identificatienummer. 'Het is een 
middel om de mensen te controleren', zegt Sari Bashi van de Israëlische organisatie voor burgerrechten Gisha. 'Het 
is een van de dingen waaraan na de bezetting geen einde is gekomen.' 

De Verenigde Naties en de Verenigde Staten beschouwen Gaza als bezet gebied. Israël niet. Ook tijdens de oorlog 
heeft Israël de levering van voedsel en elektriciteit aan Gaza niet afgesneden. 

Nu de krachtcentrale in de enclave is uitgeschakeld, zal Gaza nog afhankelijker worden van Israëlische 
stroomleveranties. Het zal maanden duren voordat de centrale is hersteld. 

Acht van de tien kabels waarmee Gaza van Israëlische stroom wordt voorzien, zijn beschadigd. Nu komt er alleen 
nog wat elektriciteit binnen via de twee overgebleven kabels en vanuit Egypte. 

Israël stelt dat de oorlog nodig is om een einde te maken aan de raketaanvallen die Palestijnse strijders uitvoeren 
richting Israëlisch grondgebied. En om de tunnels te vernietigen die Palestijnen gebruiken om in Israël aanslagen te 
plegen of militairen te ontvoeren. Jeruzalem geeft Hamas de schuld van de omvangrijke verwoesting en het grote 
aantal burgerslachtoffers in Gaza. De strijders zouden hun raketten afvuren vanuit woonwijken. 

Deze Israëlische argumenten maken de bewoners van Gaza woedend. Ze vinden dat 'het verzet' het recht heeft om 
terug te vechten tegen de Israëlische overmacht. De tactiek van Hamas kan volgens hen geen rechtvaardiging zijn 
voor het platbombarderen van woningen van burgers. 
Wraak 
'Kijk eens waar we moeten wonen', zegt Insaf Hillis, de vrouw van Ibrahim, in de geïmproviseerde tent achter het 
ziekenhuis. 'Van ieder gezin hier is een vader of een broer omgekomen. Hun kinderen zullen opgroeien met de 
wens om wraak te nemen.' 

Het geluid van de oorlog klinkt de hele dag in Gaza: het gezoem van de drones die bewegingen registreren en 
raketten afvuren, het gedreun van artillerie, het snerpende lawaai van straaljagers die bommen laten vallen. 

Soms gaat de telefoon en worden strijders van Hamas bedreigd door mannen met een Hebreeuws accent: 'We 
zullen je najagen. Waar je ook bent.' De afgelopen dagen werden pamfletten uitgestrooid met een lijst namen van 
omgekomen Hamas-strijders en de tekst 'Welke naam zal aan deze lijst worden toegevoegd?' 

In de oorlog hebben de bewoners van Gaza weinig van Hamas vernomen. Behalve de boodschappen op radio en 
tv waarin een snelle overwinning op de 'zionistische vijand' wordt voorspeld. Intussen zijn veel Palestijnen op zoek 
naar een veilige slaapplaats. 

Enkele honderden moslims hebben zich verzameld in de Grieks-orthodoxe kerk. Ze slapen in kantoren en gangen 
en hangen de was op in de binnenplaats. Als het te gevaarlijk is om naar de moskee te lopen, bidden ze in de kerk. 

Alaa Sukkar is een van hen. Volgens hem kan alleen vrede tussen Israël en Hamas bescherming bieden. 'De 
raketten (van Hamas, red.) beschermen ons niet, de tanks en de straaljagers beschermen de joden niet.' 

Stuart Willcuts van de internationale hulporganisatie Mercy Corps 

Sobhi Salim inwoner van de Gazastrook 

van de tien elektriciteitskabels waarmee Gaza van Israëlische stroom wordt voorzien, zijn beschadigd. 
Israël en Hamas zijn dit keer de Rubicon overgestoken. Niemand weet wanneer ze stoppen 
Ze zeggen dat de vrijheid uit de loop van het geweer komt. Maar dat is holle praat 
 
Graphic

 
Palestijnse families slapen in een klaslokaal van een VN-school in het noorden van Gaza.
EPA
De minaret van de al-Sousi moskee in het Shati vluchtelingenkamp in Gaza is woensdag verwoest na Israëlische 
beschietingen.
AP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%) 
 

Load-Date: July 30, 2014

 
End of Document





VN veroordelen Israël
de Volkskrant
31 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 1
Length: 78 words
Body


Gaza 
De Verenigde Naties spreken schande van de Israëlische beschieting van een VN-school, woensdagochtend vroeg 
in Gaza-Stad. De school doet dienst als opvangcentrum voor 3.300 dakloos geworden Palestijnen. Bij de aanslag 
kwamen minstens vijftien personen om het leven. De VN zouden de Israëlische troepen, die de school vanaf zee 
onder vuur namen, zeventien keer hebben gewaarschuwd dat het gebouw dienst deed als verblijfplaats voor 
vluchtelingen. 

ten eerste pagina 2 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%) 
 

Load-Date: July 30, 2014

 
End of Document





De hoge prijs voor een simpele zoen op straat
de Volkskrant
31 juli 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 11
Length: 555 words
Byline: NELL WESTERLAKEN
Body


Nieuws Documentaire Homoseksueel in Rusland 
Kris van der Veen 

De 34-jarige maatschappelijk werker en raadslid voor Groen Links in Groningen, is meermaals opgepakt in 
Rusland. Hij zet zich daar in voor de rechten van homoseksuelen. 

Rusland schildert documentairemaker Kris van der Veen af als een gevaarlijke duivel. Zijn film is vanavond te zien 
in Amsterdam. 

De Gay Pride in het Russische St. Petersburg verliep afgelopen weekend rustiger dan in voorgaande jaren. Toch 
denkt homoactivist en documentairemaker Kris van der Veen (34) niet dat de houding van Russen ten opzichte van 
homoseksuelen in gunstige zin is veranderd. 'Er is een mentaliteitsverandering nodig en dat duurt vele jaren.' In 
2013 werd hij gearresteerd tijdens het maken van een documentaire over jonge Russische homo's en lesbiennes 
getiteld 5.000 Roebel; dat is de hoogte van de boete die staat op zoenen in het openbaar door mensen van gelijk 
geslacht. 
Hoe ziet een Gay Pride in St. Petersburg eruit? 
'Het is klein vergeleken bij Nederland, en heel activistisch. Zo'n 75 mensen gingen in 2013 de straat op met 
regenboogvlaggen en luidsprekers om op te komen voor hun rechten. Ze krijgen moeilijk een vergunning en de 
overheid bant de manifestatie uit het centrum.' 
Jij was erbij? 
'Jongeren die ik heb geïnterviewd voor mijn documentaire waren erbij. Er is altijd een tegendemonstratie van 
mensen die zijn opgehitst en dat liep vorig jaar uit de hand, zoals te zien is in mijn documentaire. De politie grijpt 
niet in als homo's in elkaar worden geslagen. Dit jaar was het rustiger, niet omdat er daadwerkelijk wat is 
veranderd, maar omdat de ophitsers er minder energie in hebben gestoken, denk ik. Het optreden tegen homo's, 
ook van de overheid, is nog altijd erg verontrustend.' 
Vorig jaar ben je gearresteerd. 
'Dat was tijdens een bijeenkomst van een belangenorganisatie voor homo's en lesbiennes waar ik vertelde over de 
situatie in Nederland. Het arrestatieteam bestond uit politie, geheime dienst en immigratiedienst, vijftien man in 
totaal. We kregen een boete en zijn vier uur verhoord. Mijn beeldmateriaal is in beslag genomen. We kregen van 
bekenden het advies zo snel mogelijk het land te verlaten.' 
Heb je het beeldmateriaal teruggekregen? 
'Nee, maar ik had backups gemaakt. Later bleken onze beelden gebruikt in een tv-programma op het kanaal 
Rossia 1 dat wordt betaald door de overheid. Ik heb me zorgen gemaakt over de Russische jongeren die te zien 
zijn, het was voor hen al moeilijk genoeg om voor de camera te vertellen over hun geaardheid. Onder de beelden is 
muziek gezet die doet denken aan horrorfilms. Ze lieten ook afbeeldingen zien van mij die ze van internet hebben 
geplukt. Daarin zijn mijn ogen rood gemaakt alsof ik een duivel ben.' 
Wat vind je: kunnen evenementen als Manifesta, het door Nederland georganiseerde kunstevenement in St. 
Petersburg, of het WK voetbal in 2018, doorgaan in dit klimaat? 
'Ik heb er vaak met Russische vrienden over gesproken. Die zeggen meestal: grijp elke kans om een gesprek aan 
te gaan. Maar ik zie dat die gesprekken vrij laf eindigen en dat er niets verandert. Ik neig nu naar: stop er maar 
mee. Maak als Manifesta een groot symbolisch gebaar door te vertrekken. Ik ben wel ervan overtuigd dat het zin 
heeft als individu contact te houden met de basis. Daardoor voelen mensen zich erg gesteund. ' 
 
Graphic

 
Een beeld uit 5000 Roebel toont het hardhandige optreden van de politie tegen homoseksuelen.
De documentaire 5000 Roebel is vanavond om 21 uur te zien in De Balie, Amsterdam. http://debalie.nl
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Gays + Lesbians (94%); Sex + Gender Issues (69%) 
 

Load-Date: July 30, 2014

 
End of Document





Crisis aan zuidgrens VS onopgelost
de Volkskrant
1 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 11
Length: 392 words
Byline: VAN ONZE CORRESPONDENTE MARJOLEIN VAN DE WATER
Body


Conservatieve Republikeinen in de Verenigde Staten willen geen geld vrijmaken om de 'humanitaire crisis' van 
migranten aan de grens aan te pakken. Het debat zit voorlopig muurvast en is opgeschort tot na het zomerreces. 
Donderdag debatteerde het Amerikaanse Congres over de tienduizenden minderjarige migranten die het land 
proberen binnen te komen. Op 8 Juli vroeg Obama het Congres om 2,7 miljard euro. Met dat geld wil hij de 
opvangvoorzieningen uitbreiden en het juridische proces versnellen. Nu duurt het soms jaren voordat een 
rechtbank beslist over het al dan niet toekennen van een verblijfsvergunning. 

Het Senaat, met een Democratische meerderheid, kwam met een afgeslankt voorstel van 2 miljard euro. John 
Boehner, Republikein en voorzitter van het Huis van Afgevaardigden, liet gisteren weten dat het Huis dat 
wetsvoorstel niet in behandeling zou nemen. 

Boehner stelde een alternatief pakket van 500 miljoen euro voor, voornamelijk gericht op strengere grensbewaking. 
Ook wilde hij een wet uit 2008 veranderen, zodat de kinderen gedeporteerd kunnen worden zonder tussenkomst 
van een rechter. Maar de conservatiefste Republikeinen lagen dwars. Zij zijn alleen bereid een geldbedrag toe te 
kennen, als dit wordt gebruikt om immigratie tegen te gaan. 

De Amerikaanse politici gaan nu het zomerreces in zonder iets te zijn opgeschoten in het debat. In november zijn 
de Congresverkiezingen en migratie is een van de speerpunten in de campagnes van beide partijen. 

Obama belooft al jaren werk te maken van de situatie van zo'n elf miljoen Latijns-Amerikaanse migranten die 
illegaal in de VS verblijven. Al zijn pogingen om deze groep te legaliseren, zijn vooralsnog tegen de Republikeinse 
muur in het Congres opgelopen. Het geduld bij Obama's Latijns-Amerikaanse achterban begint op te raken en de 
huidige crisis van minderjarigen aan de grens wekt verdere irritatie. 

De achterban van de Republikeinen daarentegen pleit juist voor strenge migratiewetgeving en het zoveel en snel 
mogelijk deporteren van migranten. 

Sinds oktober vorig jaar zijn al bijna zestigduizend alleenreizende kinderen aangehouden door de Border Patrol 
aan de Amerikaanse zuidgrens. Drie kwart van de migranten komt uit Guatemala, Honduras en El Salvador. Veel 
van hen vluchten voor het geweld in hun thuislanden. 
Republikeinen blokkeren gelden voor aanpakken migrantenstroom 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Immigration (94%); Food Assistance (89%); Illegal Immigrants (81%); Gays + Lesbians (75%); Marriage 
(75%); Political Candidates (67%); Refugees (64%); Capital Punishment (62%); Government Departments + 
Authorities (61%) 
 

Industry: Oil + Gas Industry (81%); Automotive (75%) 
 

Load-Date: July 31, 2014

 
End of Document





Groeicurve****
de Volkskrant
1 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 867 words
Byline: DOOR STEFAN KUIPER
Body


Beeldende kunst - Recensie: Beelden aan zee: Henri Laurens 
Het is eenvoudig de beelden van Henri Laurens voor lief te nemen. Tot je bedenkt hoe voor hem elk werk een 
sprong in het duister moet zijn geweest. 
beeldende kunst 
Henri Laurens 1885-1954, De Grote Curve**** 
Museum Beelden aan Zee, Scheveningen, t/m 26/10. 
Beeldenaanzee.nl 
De tentoonstelling is kleinschalig, hoogwaardig en biedt inzicht in Laurens' voortgang. 
Op het Lange Voorhout vliegt een roofvogel. Geen echte natuurlijk, maar eentje van polyester en aluminium. Met 
gestrekte vleugels strijkt hij neer op een al even artificiële valkenier. Kinderen stuiven eropaf, en dat begrijp je wel, 
het is een mooi beest: elegant gestileerd en toch direct herkenbaar. De maker heet Cyrille André, een kunstenaar 
van Frans/Algerijnse afkomst. Maar dat hij hier vliegt, komt misschien ook een beetje door Henri Laurens. 

Die naam had ik niet paraat. U misschien ook niet. Laurens was een Franse beeldhouwer, levend van eind 19de tot 
halverwege eerste helft 20ste eeuw, die in die periode het stokje van Rodin overnam als 's lands fakkeldrager van 
de moderne plastische kunsten. Hij was bevriend met Braque, Gris, Delauney, Jacob en Matisse, en 
experimenteerde met het kubisme tot hij in de jaren dertig zijn signature style vond: rond, open, semi-abstract met 
veel glooiende vormen. De Brit Henry Moore zag het, jatte het en elleboogde Laurens, zo stel ik me voor, 
onbedoeld van het hoofdpodium. Museum Beelden aan Zee, dat deze zomer aandacht besteedt aan Franse 
sculptuur, rijp en groen (op het Lange Voorhout dus de hedendaagse, zie kader bovenaan pagina V7), en wiens 
directeur Jan Teeuwisse sowieso een lintje verdient voor zijn inzet voor het tonen van buitenlandse 
beeldhouwkunst hier te lande, probeert hem nu te in ere te herstellen met een monografische tentoonstelling. 

Een pittige klus. Er is iets met deze Laurens, iets waar hij weinig aan kan doen, maar dat toch tegen hem werkt, zo 
bij de eerste kennismaking: zijn herkenbaarheid. Die is nogal groot. Je kijkt naar zijn werk en denkt aan Moore, 
maar ook aan die obligate mollige figuurtjes die de vitrines van galeries in iedere provinciestad bevolken. 
Tenminste, ík dacht dat. En het temperde m'n enthousiasme eerlijk gezegd, totdat ik me voorstelde wat voor indruk 
Laurens moet hebben gemaakt op de goegemeente van zijn tijd. Hoe vreemd hij - en met hem een relatief kleine 
groep andere beeldhouwers - afstak tegen de heersende beeldhouwkunst. 

Die beeldhouwkunst was naar hedendaagse maatstaven namelijk onvoorstelbaar eenvormig. Zij kende, 
uitzonderingen daargelaten, slechts één gezicht: het klassieke. Had je een rotonde, en moest er op die rotonde een 
monument komen ter ere van zeg, de Triomf van de Republiek, dan was de vraag niet of maar hoeveel goden, 
leeuwen en half ontklede nimfen je wilde hebben. Ik chargeer, absoluut, maar de naweeën van de academie waren 
nog altijd voelbaar. Die hegemonie ging totaal aan diggelen. Door toedoen van Rodin, Maillol, Picasso, Archipenko, 
Lipchitz, Brancusi. En dus ook deze Henri Laurens. 

Zijn tentoonstelling in Beelden aan Zee is bescheiden, maar hoogwaardig en biedt goed inzicht in Laurens' 
ontwikkeling. Ik heb een voorkeur voor het vroege werk, het kubistische, en dan in het bijzonder voor een vijftal 
voorstudies in broos terracotta. Een jockey, een naakt, een vrouwenkop, stuk voor stuk koukleumen: kop, romp, 
ledematen - alles zit dicht opeengedrukt. Veel is mooi aan deze stukken, vooral de vlakken waaruit ze zijn 
opgebouwd. Hoe die het licht steeds onder een andere hoek vangen, tekening brengen in een massieve vorm. 

Laurens maakte ze niet erg lang. Zijn figuren werden ronder, organischer, gestroomlijnd, gestileerd op een manier 
die me soms doet denken aan die smeltende robot uit Terminator. De ledematen komen los van het lichaam. Soms 
een beetje te los, misschien. Hier en daar plakt Laurens een arm aan een lijf zoals ze in België erkertjes en andere 
uitbouwsels tegen woningen aanplakken: schijnbaar willekeurig, zonder al te veel rekening te houden met de 
hoofdvorm. 

Dat zijn uitzonderingen. De meeste beelden ogen als uit één stuk. Heel goed is Dormeuse, een potige dierlijke 
figuur, op de rug gelegen, maar het werk dat ik hier wil uitlichten is Nu à la Grappe uit 1952. Een naakt met een 
tros, aldus de titel, maar mij deed het denken aan de Farnese Hercules, die uit Napels, met die knuppel en die 
appeltjes achter z'n rug, zij het eentje met vrouwelijke heupen en dikke dijen. Het is makkelijk om zo'n beeld voor 
lief te nemen, helemaal met het gelijk van de geschiedenis aan je zijde, maar vergeet niet hoe iedere afwijking van 
realisme een sprong in het duister was; hoe iedere deformatie op het onbegrip moest worden gewonnen. 

Was die sprong uitgebleven dan was een trits Laurens-achtige beeldhouwers wellicht nooit tot wasdom gekomen: 
Henry Moore, Nikki De Saint Phalle, tot een wat minder bekende Nederlandse beeldhouwer als Ed van Teeseling 
aan toe. En die kranige valkenier op het Lange Voorhout, die had er misschien ook niet gestaan. 
Veel is mooi aan deze stukken, vooral de vlakken waaruit ze zijn opgebouwd. Hoe die het licht steeds onder een 
andere hoek vangen, tekening brengen in een massieve vorm 
 
Graphic

 
Nu (naakt), 1921.
Foto ADAGP, Paris 2014, collectie Centre Pompidou
KopstootGelijktijdig met de Henri Laurens-expositie is op het Lange Voorhout de jaarlijkse beeldenmanifestatie te 
zien. Die gaat over Frankrijk, is getiteld Grandeur en heeft dus inderdaad als thema: grote beelden. 
Noemenswaardig: een taart van beschilderd polyester, het paard van Troje op een boot, boven-proportioneel 
tuinmeubilair en een weergave van de kopstoot van Zinédine Zidane aan de Italiaanse verdediger Materazzi tijdens 
de WK-finale van 2006.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Visual Arts (88%); Artists + Performers (75%) 
 

Industry: Destinations + Attractions (94%); Museums + Galleries (75%); Entertainment + Arts (70%) 
 

Load-Date: July 31, 2014

 
End of Document





Laat verbondenheid blik niet vertroebelen
de Volkskrant
1 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 22
Length: 822 words
Byline: JAÏR STRANDERS IS FILOSOOF EN DOCENT THEATER EN FILOSOFIE.
Body


Gazaoorlog 
In het Gazaconflict wordt vaak te ongenuanceerd partij gekozen, zonder voldoende kennis van zaken. 
De jongste geweldsescalatie tussen Israël en Gaza - de zoveelste sinds Hamas in dit zeer kleine en dichtbevolkte 
stukje aarde aan de macht kwam - is haar vierde week ingegaan en het einde aan de salvo's raketbeschietingen en 
hevige bombardementen die veel angst en verderf zaaien lijkt nog niet in zicht. 

Hardliners in Israël willen de gewelddadige tak van Hamas de fatale klap toedienen, zonder dat daarbij empathie 
lijkt te bestaan voor de vele onschuldige Palestijnen die worden gedood door de Israëlische bombardementen. 
Door sommige van die hardliners, die zich nog wél bekommeren om de perceptie van Israël in de ogen van de 
buitenwereld, wordt benadrukt dat Hamas kinderen als menselijk schild inzet en dat de burgerbevolking van tevoren 
voor bombardementen wordt gewaarschuwd, dus dat de vele onschuldige doden Hamas en niet Israël 
aangerekend moeten worden. 

Al is het een gegeven dat Hamas de bevolking van Gaza in dit conflict gegijzeld houdt en de meest verderfelijke 
technieken toepast om het aantal dode kinderen in deze publiciteitsoorlog - die het ook is - te vergroten, toch mag 
daarmee het doden van burgers door Israël niet gerechtvaardigd worden. De Israëlische hardliners moeten onder 
ogen zien dat er geen militaire oplossing voor dit tragische conflict bestaat maar enkel een politieke. In Israël zelf 
weet een aanzienlijk deel van de bevolking dit trouwens maar al te goed. 

Hamas lijkt evenmin van plan op te houden met raketbeschietingen op Israëlische steden en met de bedreigende 
aanvallen op Israëlisch grondgebied via de tunnels vanuit Gaza, die door het Israëlische leger naarstig gezocht en 
vervolgens vernietigd worden. De oorlogsretoriek en het bijbehorend verheerlijken van martelaarschap gaan daarbij 
onverminderd voort, zeker nu - nadat de steun uit Egypte, Iran en het Syrië van Assad het afgelopen jaar was 
weggevallen - de strijd tegen 'de bezetter' het imago van Hamas een enorme oppepper geeft, in de islamitische 
wereld en daarbuiten. 

Hamas is gebaat bij deze geweldsescalatie die in eerste instantie ten koste gaat van onschuldige Palestijnen. Ook 
al heeft Israël na eenzijdige terugtrekking uit Gaza in 2005 een duurzame verbetering van de situatie in Gaza 
tegengewerkt en hebben de bombardementen veel fysieke en materiële schade aangericht, het is Hamas geweest 
die bouwmaterialen heeft ingezet voor het aanleggen van aanvalstunnels in plaats van schuilkelders. Hamas heeft 
verkozen het wapenarsenaal na elke escalatie te vergroten én dit op te slaan en te plaatsen in woonhuizen, 
ziekenhuizen en scholen. 

Een einde aan dit al decennia voortslepende en ontvlambare conflict is iets waar vele vredelievende Israëliërs, 
Palestijnen en buitenstaanders natuurlijk op hopen. Daarvoor is het evident dat de nog steeds groeiende bezetting 
van Palestina en in dit geval dus niet Gaza maar de Westelijke Jordaanoever door Israël moet worden 
teruggedraaid; in een aantal vredesonderhandelingen zijn voor de ontmanteling van nederzettingen, de status van 
de Palestijnse 'vluchtelingen' en Jeruzalem goede voorstellen gedaan, waarover beide partijen het in principe 
eens konden worden. Het helpt voor het vredesproces zeker niet als de hardliners in Israël aan de macht blijven, 
maar evenmin als geweld verheerlijkende organisaties als Hamas het vooruitzicht van de Palestijnen op een 
vreedzaam leven in een eigen staat zo tegenwerken. 

Wat ook niet helpt: het ongenuanceerd en het niet gehinderd door kennis van zaken partij kiezen in dit complexe 
conflict. Waar juist de strijdende partijen hun best doen om de publiciteitsoorlog te winnen, is het des te belangrijker 
dat wij - betrokken wereldburgers, mensen die opkomen voor rechtvaardigheid, de media, joden en moslims in 
Nederland en de rest wereld die zich verbonden voelt met Israël en Palestina - niet de tegenstellingen vergroten 
door een eenzijdige voorstelling van zaken te geven. 

Dit is een niet licht op te vatten taak, want het vereist openheid van geest, het zoeken naar een moreel kompas en 
het waarderen van zoveel mogelijk feitelijkheid en kennis van zaken in plaats van sentiment en 'mening'. Als we 
hier te lichtzinnig over denken - en afgaande op soms eenzijdige berichtgeving van media en op wat er langskomt 
op social media gebeurt dat met grote regelmaat - zullen in onze open samenleving steeds meer 
bevolkingsgroepen tegenover elkaar komen te staan. 

Ik verkeer zeker niet in de veronderstelling dat mijn beknopte schets van het conflict volledig en volkomen accuraat 
is, maar als Joodse Nederlander die zich verbonden voelt met Israël en daar dierbare familie en vrienden heeft 
wonen, ben ik het aan mijzelf verplicht om naast begrip en sympathie voor Israël te hebben ook zeer kritisch te 
kijken naar de vele soms paradoxale oorzaken van dit conflict. Dat kan een ieder die het wil zien en horen voor 
zichzelf doen. 
 
Graphic

 
Straat in Gaza-Stad, na een Israëlische luchtaanval.
Foto EPA
Jaïr Sanders
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%) 
 

Load-Date: July 31, 2014

 
End of Document





VS in tweestrijd over Gaza-conflict
de Volkskrant
1 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 856 words
Byline: VAN ONZE VERSLAGGEEFSTER STERRE LINDHOUT
Body


'Onacceptabel en niet te verdedigen.' Met deze woorden veroordeelde het Witte Huis donderdagmiddag de 
Israëlische aanval op de VN-school in Gaza-Stad. Omstreeks dezelfde tijd bevestigde de regering-Obama dat ze 
het Israëlische leger vorige week toegang heeft verleend tot Amerikaanse wapendepots op Israëlisch grondgebied. 
Afgelopen jaar verleende Amerika voor 3 miljard dollar (2,25 miljard euro) militaire steun aan Israël. 
De gelijktijdigheid van deze tegenstrijdige acties van de regering-Obama markeert de worsteling die zich binnen de 
Democratische Partij afspeelt rondom het Gaza-conflict. 

Ook de democraten hebben traditioneel een sterk pro-Israëlisch kamp. Hun standpunt werd woensdag duidelijk 
gemaakt door oud-senator, Joe Lieberman, die de partij weliswaar vorig jaar de rug toe keerde, maar nog steeds 
veel invloed heeft. In een interview met Time Magazine concludeerde hij dat zijn partij wat het Gaza-conflict betreft 
van het rechte pad is afgedwaald. Het voorstel voor een bestand van minister van Buitenlandse Zaken John Kerry 
zou volgens Lieberman Hamas hebben versterkt 'en dat is een vergissing'. 

Aan de andere kant zijn meningen te horen als die van Marie Harf, voorlichtster van het State Department. 
'Complete onzin', noemde ze de kritiek van Israëlische media op de diplomatieke pogingen van Kerry. 

Aan Obama de ondankbare taak een diplomatieke middenweg te zoeken. De verklaring over het bombardement op 
de school was opvallend kritisch, net als de herhaaldelijk geuite zorg om het hoge aantal Palestijnse 
burgerslachtoffers. Hoewel de bewoordingen nog steeds zeer diplomatiek zijn, wordt benadrukt dat Israël het recht 
heeft om zichzelf gewapenderhand te verdedigen tegen de raketten van Hamas. 

Willem Post, Amerikadeskundige aan het Clingendael Instituut vermoedt dat president Obama 'inwendig bijna van 
woede trilt'. Het proberen op te lossen van het Midden-Oostenconflict was een van de eerste agendapunten waar 
hij in 2008 mee aan de slag ging. 

In zijn eerste week als president stuurde Obama diplomaat George Mitchell, die na zijn interventie in het 
onoplosbaar gewaande Noord-Ierlandconflict haast goddelijke kwaliteiten werden toegedicht, op pad om de op 
papier al zo lang bestaande tweestatenoplossing te verwezenlijken. Dat mislukte. 

En na het aantreden van Netanyahu en zijn rechtse coalitie in 2009, bekoelden de betrekkingen tussen de VS en 
Israël. Netanyahu's grootste grief zijn de hardnekkige Amerikaanse pogingen om tot een nucleair akkoord te komen 
met Israëls aartsvijand Iran. 

De mislukte onderhandelingspogingen van John Kerry, Obama's tweede gezant, vorige week en de ongemeen 
harde kritiek van de Israëlische politiek en media die de Amerikaanse minister van Buitenlandse Zaken te verduren 
kreeg, geven Obama genoeg reden om gefrustreerd te zijn. 

Maar welke kant kan hij op? 

'Amerika en Israël zijn bevriende naties, dat is en blijft de bottomline', zegt Post. En met het begin van de volgende 
verkiezingscampagne in het vooruitzicht kan Obama het niet maken om de invloedrijke Joodse lobby tegen zijn 
partij in het harnas te jagen, samen met het leeuwendeel van de pro-Israëlische Amerikaanse christenen. Dus zijn 
alle kritische uitingen van de Amerikanen in zekere zin net zo ongevaarlijk als de woeste gestes van een bokser 
naar zijn tegenstander tijdens de time-out, terwijl zijn coach hem begripvol doch ferm in bedwang houdt. 

'Dat weet Netanyahu maar al te goed', zegt Post. 'En die kaart speelt hij uit.' Bovendien lijkt de Israëlische premier 
het tij in de regio mee te hebben - voor de verandering. 

In tegenstelling tot de Gaza-campagnes in 2008 en 2012 zijn buurlanden als Egypte, Jordanië, maar ook Saoedi-
Arabië en de Emiraten meer anti-Hamas dan anti-Israël. Dat geeft Netanyahu wellicht de armslag om dag na dag te 
kunnen stellen dat 'Israël doorvecht tot alle tunnels uit Gaza vernietigd zijn'. 

Israël en Hamas sluiten bestand van drie dagen 

Israël en de Palestijnen zijn het eens geworden over een tijdelijk en onvoorwaardelijk bestand in de Gazastrook. 
Het bestand gaat vrijdag om 07.00 uur (Nederlandse tijd) in en moet zeker drie dagen gaan duren, aldus de 
Amerikaanse minister van Buitenlandse Zaken John Kerry en topman Ban Ki-moon van de Verenigde Naties 
donderdagavond in een gezamenlijke verklaring. Het is de bedoeling dat tijdens het bestand verdere 
onderhandelingen gaan beginnen in Caïro. Israël zal zijn grondtroepen niet terughalen uit de Gazastrook. 

Volgens Ban en Kerry is het humanitaire bestand belangrijk 'om de burgers de broodnodige opschorting van het 
geweld te geven'. 

De permanente missie van de VN op de Gaza-strook, de Unrwa, deed donderdag een dringende oproep om 
financiële steun. De organisatie zegt 140 miljoen euro nodig te hebben om de ruim 400 duizend vluchtelingen in 
Gaza elementaire hulp te blijven bieden. Al voor het begin van het conflict had de VN-organisatie moeite om de 
miljoen hulpbehoevende inwoners van Gaza, de helft van de totale bevolking, te voorzien van voldoende voedsel 
en medicatie. Nu is er een groot gebrek aan alles: voedsel, medicijnen, maar ook aan psychiatrische noodhulp aan 
duizenden getraumatiseerde kinderen. 
 
Graphic

 
Op deze beelden, gemaakt door de pro-Palestijnse International Solidarity Movement (ISM), is te zien hoe een 
Palestijnse man overlijdt tijdens de zoektocht naar familieleden na een beschieting van Gaza-Stad door Israël. De 
man, die vorige week zondag samen met hulpverleners in de wijk Shejaia in het oosten van de stad op zoek was 
naar overlevenden, werd drie keer geraakt door een sluipschutter. De ISM meldt in de video die ook van de aanslag 
werd gemaakt dat de kogels van een Israëlische soldaat kwamen. 
Foto ISM
Foto ISM
Foto ISM
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); International Relations (74%); Weapons + Arms (68%); Chemical + 
Biological Weapons (62%) 
 

Load-Date: July 31, 2014

 
End of Document





Het trauma van de Franse Joden
de Volkskrant
1 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 23
Length: 732 words
Byline: DOMINIQUE MOISI
Body


Column 
'Dood aan de Joden!' In Parijs en andere Franse steden klinken deze van haat vervulde kreten. Voor het eerst 
sinds de Dreyfus-affaire aan het eind van de 19de eeuw zijn er aanvallen op synagoges gedaan. In voorsteden van 
Parijs hebben groepen jongeren met opzet Joodse eigendommen aangevallen. 

Geconfronteerd met de opkomst van het populisme tegen immigranten en nu met antizionistische demonstraties 
(die vaak samenvallen met nieuwe vormen van antisemitisme) is de Joodse gemeenschap in Frankrijk angstig en in 
de war. Sommigen vragen zich af of er nog een toekomst voor hen is in het land van de mensenrechten. 

De Franse Joden herontdekken het dubbele trauma dat ze tijdens de twintigste eeuw opliepen: de deportaties naar 
de vernietigingskampen in de Tweede Wereldoorlog en hun vlucht uit Algerije na de onafhankelijkheid in 1962. 

Franse nazaten van Oost-Europese Joden hebben het continent dat ze nog steeds associëren met de Holocaust 
nog niet volledig geaccepteerd, terwijl de Joden uit de Maghreb ernaar neigen er aanstoot aan te nemen dat ze 
zelfs in Frankrijk omringd blijven door 'Arabieren'. Een aanzienlijk deel van de Joodse gemeenschap in Zuid-
Frankrijk stemt zelfs voor het Front National. 

In deze gespannen situatie is het logisch dat de vraag of het antisemitisme na een hiaat van zeventig jaar terug is 
in Frankrijk de internationale kranten haalt. Artikelen in Britse en Amerikaanse media trekken vergelijkingen met de 
nazitijd, sommigen spraken zelfs - na aanvallen op Franse synagoges - over een Franse Kristallnacht. 

Zulke hyperbolen moeten met kracht worden afgewezen. Ze schofferen de herinnering van degenen die geleden 
hebben onder de collaboratie van het Vichy-regime met nazi-Duitsland. Nadat de Gestapo mijn vader in 1943 in 
Nice arresteerde, werd hij door Franse gendarmes naar het doorgangskamp bij Drancy geëscorteerd, voordat hij 
naar Auschwitz werd gedeporteerd. Nu verdedigt de Franse staat synagoges en verwerpt ze elke vorm van 
antisemitisme. 

Maar al is de Franse staat niet antisemitisch, antisemitisme bestaat wel in Frankrijk; en waarschijnlijk de laatste tijd 
meer dan in de periode na de oorlog. De situatie in het Midden-Oosten heeft hierin een cruciale rol gespeeld, vooral 
de schokkende beelden uit Gaza. De asymmetrische oorlog die daar door Israël wordt gevoerd, ziet er voor een 
groot deel van de wereldopinie disproportioneel uit, niet alleen voor Arabieren en moslims. 

Zeker, geen enkele staat kan passief raketaanvallen op zijn steden accepteren. En ja, Hamas kiest er bewust voor 
zijn militaire arsenaal onder te brengen in dichtbevolkte gebieden achter het onvrijwillige menselijke schild van 
onschuldige burgers. 

Maar de strategie van terreur die door de Israëlische autoriteiten gebruikt wordt om verdere aanvallen af te 
schrikken of om een tijdelijke 'rust' te herstellen, is niet alleen qua Palestijnse levens en gedode Israëlische 
soldaten kostbaar geweest; deze heeft ook bijgedragen aan de verslechtering van de veiligheid van Joden over de 
hele wereld. Ook in Frankrijk uiten velen van hen zowel hun liefde voor waar Israël voor staat, als hun zorgen over 
wat Israël nu doet. 

Het is één ding om te zeggen dat het conflict uit het Midden-Oosten niet naar Frankrijk moet worden geëxporteerd. 
Het is iets heel anders om de onvermijdelijke uitwerking te erkennen van beelden van dode Palestijnse vrouwen en 
kinderen op gemeenschappen in Frankrijk die zich verbonden voelen met Palestina op dezelfde manier waarop 
Joden zich verwant voelen met Israël. In Frankrijk heeft de grootste moslimgemeenschap in Europa te maken met 
de grootste Joodse gemeenschap van Europa. Maar het is niet alleen een kwestie van getallen. Het jonge tuig dat 
de synagoges heeft aangevallen, is meestal werkloos en gefrustreerd. 

Het samenvallen van de beelden uit het huidige Midden-Oosten met de onvrede van moslimminderheden mag er 
niet toe leiden dat het traditionele Franse antisemitisme (blank en bourgeois) wordt verdoezeld, dat nog steeds 
sluimert en nooit ver beneden de oppervlakte ligt. Maar de Franse staat doet wat ze moet doen om antisemitisme te 
onderdrukken en in te dammen. Vergelijkingen met Europa in de nazitijd helpen niet om een gemeenschap gerust 
te stellen die, ondanks alle verschillen tussen toen en nu, het gevoel niet kan afschudden dat ze op de rand van de 
vulkaan danst. 
Hyperbolen over Franse 'Kristallnacht' doen geen goed 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Jews + Judaism (94%); Israeli-Palestinian Conflicts (75%); Genocide (69%); Religion + Spirituality (65%) 
 

Load-Date: July 31, 2014

 
End of Document





Republikeinen opnieuw in de aanval tegen Obama
de Volkskrant
1 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 10
Length: 549 words
Byline: REUTERS, AP, NYT
Body


De Republikeinen hebben een nieuw offensief geopend tegen president Obama. De Republikeinse meerderheid in 
het Huis van Afgevaardigden besloot gisteren Obama voor de rechter te slepen wegens het overschrijden van zijn 
bevoegdheden. 
Het Huis nam de motie aan met 225 tegen 201 stemmen, maar alle Democraten stemden tegen. Ook vijf 
Republikeinen stemden tegen het besluit. 

De Republikeinen verwijten Obama dat hij achter de rug van het Congres rommelt met de uitvoering van de 
Affordable Care Act, de verplichte ziektekostenverzekering. Door middel van een zogenoemde 'executive order', 
een uitvoeringsbesluit, heeft Obama volgens hen bepaalde impopulaire onderdelen van het hervormingspakket 
versoepeld. Zo verleende hij werkgevers uitstel voor de verplichting een ziektekostenverzekering voor hun 
werknemers te regelen. 

De Republikeinse voorzitter van het Huis van Afgevaardigden, John Boehner, beschuldigde Obama er met zoveel 
woorden van dat hij de Amerikaanse grondwet aan zijn laars lapte. 'Zijn jullie bereid toe te staan dat een president 
mag uitkiezen welke wetten hij uitvoert en welke wetten hij verandert? Zijn jullie bereid iemand toe te staan dat hij 
kapot maakt wat de grondleggers van de VS hebben nagelaten?', hield hij de Congresleden voor. 

Andere Republikeinen sloegen een nog alarmistischer toon aan. Afgevaardigde Tom Rice uit Zuid-Carolina trok een 
vergelijking tussen Obama en de tirannie van de Britse koning George III, tegen wie de Amerikaanse kolonies in 
opstand kwamen. 'Het laatste wat zij na afloop van de bloedige revolutie wilden was een nieuwe koning. Zij wilden 
vrijheid!', zei Rice. 

Een andere Republikein riep de verdrijving van Adam en Eva uit het paradijs in herinnering. Volgens hem hadden 
de opstellers van de Amerikaanse grondwet daaruit begrepen dat de mens feilbaar is en dat een president daarom 
niet te veel macht mag krijgen. 

De Democraten deden het besluit om Obama voor de rechter te dagen af als 'politiek theater'. Volgens hen is het 
een campagnestunt waarmee de Republikeinen de conservatieve kiezers proberen te mobiliseren voor de 
Congresverkiezingen van november dit jaar. 

Volgens sommige Democraten is het een verkapte poging een impeachmentprocedure (afzettingsprocedure) tegen 
Obama te beginnen. 

De Republikeinen betichten Obama ervan dat hij ook op andere fronten het Congres passeert met zijn 
uitvoeringsbesluiten. Zo had hij volgens hen toestemming van het Congres moeten vragen voor de gevangenenruil 
waarbij hij vijf Talibankopstukken uit Guantánamo Bay vrijliet in ruil voor de vrijlating van Bowe Bergdahl, een 
militair die vijf jaar gevangenzat bij de Taliban. 

Ook Obama's voorgangers hebben regelmatig gebruik gemaakt van executive orders. George Bush greep in de 
acht jaar die hij in het Witte Huis doorbracht 291 maal naar dit middel, Bill Clinton vaardigde er 364 uit en Ronald 
Reagan spande de kroon met 381 uitvoeringsbesluiten. Obama staat na zes jaar op 183. 

De Democratische president dreigde begin dit jaar vaker naar het middel te grijpen, als de Republikeinen zouden 
blijven dwarsliggen in het Congres. Volgens de Democraten heeft Boehner zijn macht als voorzitter van het Huis 
misbruikt om te voorkomen dat er gestemd kon worden over wetsvoorstellen om het minimumloon te verhogen of 
de immigratieregels aan te passen. 
 
Graphic

 
President Obama sprak woensdag in Kansas City over de economie.
Foto Jim Watson / AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Heads Of State + Government (94%); Weapons + Arms (74%); Food Assistance (74%); Marriage (69%); 
Gays + Lesbians (69%); Taxes + Taxation (65%); Weapons Of Mass Destruction (64%); Capital Punishment (63%) 
 

Industry: Oil + Gas Industry (89%); Automotive (68%); Insurance (63%); Agriculture Regulation + Policy (63%) 
 

Load-Date: July 31, 2014

 
End of Document





Tv-tips
de Volkskrant
1 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: V RTV
Length: 326 words
Body


Top Gear 
VERONICA, 20.30 UUR 

Jeremy Clarkson, James May en Richard Hammond worden naar Afrika gestuurd, alwaar ze voor 1.500 pond een 
tweedehandsauto moeten kopen en door de wildernis van Botswana moeten crossen. Onderweg wacht hen onder 
meer een zoutvlakte, wilde dieren en de oversteek van de Okavango Delta. 
My America 
NED 3, 21.25 UUR 

Correspondent Michiel Vos onderzoekt in de Napa Valley-wijnstreek in Noord-Californië de kloof tussen de haves 
en de have-nots. 's Nachts doen immigranten het zware werk in de wijnvelden, terwijl overdag de allerrijksten van 
Amerika het gebied als hun speeltuin gebruiken. 
24 uur met... 
NED 3, 20.30 UUR 

Herhaling van de eerste aflevering van de destijds nieuwe 24 uur met-presentator Theo Maassen (zelf ook ooit te 
gast). Hij nam na vier seizoenen het stokje over van Wilfried de Jong. In zijn debuut als interviewer ontvangt de 
cabaretier rapper, theatermaker en presentator Ali B. 
Landinwaarts! 
NED 2, 19.30 UUR 

Op zoek naar de pareltjes van lokale cultuur en traditie, brengt Dieuwertje Blok een bezoek aan het festival 
Hongerige Wolf in Noordoost-Groningen. De zeventig bewoners van het gelijknamige dorp stellen hun thuis, tuin en 
gemeenschap ter beschikking. In drie jaar tijd is het festival uitgegroeid tot een begrip. 
Hollands Welvaren 
NED 1, 22.25 UUR 

De wereld van de rijken, gezien door de ogen van programmamaker Michiel van Erp (Pretpark Nederland). In deze 
eerste aflevering volgt hij graaf en gravin Van Limburg Stirum, die op bezoek gaan bij de stichting Exodus, een 
instelling waar gedetineerden worden voorbereid op hun reïntegratie. Herhaling. 
Nooit meer slapen 
Radio 1, 00.00 UUR 

Pieter van der Wielen ontvangt schrijfster Rianne Meijer. Na haar boek De ana-files, een verslag van haar jaar in 
een anorexiakliniek, verschijnt nu Meijers fictiedebuut De onverschrokken lafaard, een roman over een 27-jarige 
weduwnaar. Choreografe en sociologe Alida Dors vertelt over haar dansvoorstelling Oogst. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Writers (94%); Children (81%) 
 

Load-Date: July 31, 2014

 
End of Document





Tunesië sluit grens met Libië vanwege vluchtelingenstroom
de Volkskrant
2 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 208 words
Byline: AP
Body


Tunesië heeft vrijdag de belangrijkste grensovergang met Libië gesloten vanwege de aanhoudende 
vluchtelingenstroom uit dat land. Dit meldt staatspersbureau TAP. 
Voor de sluiting probeerden honderden Egyptenaren vanuit Libië Tunesië binnen te komen. 

De Egyptenaren hadden geen visum en hun werd daarom de toegang tot Tunesië geweigerd. Ze sloegen aan het 
muiten en braken door een hek heen bij de grensovergang bij Ras Ajdir. De Tunesische politie zette traangas in en 
loste waarschuwingsschoten om de vluchtelingen tegen te houden. Volgens persbureau TAP raakte een agent 
gewond door schoten die vanuit Libië werden gelost. 

De vele milities in Libië voeren al weken zware gevechten. Onder meer in Tripoli wordt gestreden om de controle 
over de luchthaven. Duizenden Libiërs zijn deze week daarom uitgeweken naar Tunesië, maar ook mensen met 
andere nationaliteiten proberen het geweld te ontvluchten. 

De Tunesische minister van Buitenlandse Zaken, Monji Hamdi, zei woensdag dat het om vijf- tot zesduizend Libiërs 
per dag gaat en dat dit aantal verder oploopt. Hij waarschuwde toen al dat Tunesië de enorme 
vluchtelingenstroom niet aan kan en de grens mogelijk zou sluiten. Het is de grootste vluchtelingenstroom uit 
Libië sinds de burgeroorlog in 2011. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Refugees (71%) 
 

Industry: Traveler Safety + Security (88%); Tourism (65%) 
 

Load-Date: August 1, 2014

 
End of Document





[Volkert Staatssecretaris Teeven en zijn juridisch ...]*
de Volkskrant
2 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat
Length: 1132 words
Body


Volkert 
Staatssecretaris Teeven en zijn juridisch adviseurs wisten natuurlijk ook wel dat het zware pakket aan regels 
opgelegd aan Volkert van der G. in een procedure geen stand zou houden, maar het is zo'n beetje een nieuwe 
trend aan het worden om de rechtbank te gebruiken voor de hete hangijzers in het politieke vuur met het oogmerk 
electoraal de handen schoon te houden. 

Teeven had de Tweede Kamer en de publieke opinie immers nooit zover kunnen krijgen met een uitgekleed pakket 
inzake deze voorwaardelijke invrijheidstelling. Met dit zware pakket gokte hij erop dat Volkert van der G. óf zich 
erbij zou neerleggen óf dat hij deze eisen in rechte zou gaan aanvechten, waarna Teeven bij verlies met 
opgeheven hoofd zou kunnen zeggen dat zijn handen door deze rechterlijke uitspraak gebonden zijn en we als 
rechtsstaat deze nu eenmaal hebben te respecteren. 
WILLEM EVerwijn, Capelle aan den IJssel 
Volkert (2) 
Hoewel het de vraag is of het vonnis in hoger beroep stand zal houden is de uitspraak in het door Van der G. 
aangespannen kort geding in verscheidene opzichten winst voor de rechtsstaat. In de eerste plaats heeft de rechter 
er blijk van gegeven onafhankelijk te zijn en zich niets aan te trekken van de vox populi. Juist in een gevoelige 
kwestie als deze is van belang dat de rechter zich niet laat leiden door onderbuikgevoelens in de samenleving en in 
zijn beslissing tot in detail weergeeft hoe hij tot zijn oordeel is gekomen. 

Een tweede winstpunt behelst de wijze waarop het Openbaar Ministerie in de toekomst bij ernstige misdrijven de 
voorwaardelijke invrijheidstelling zal moeten hanteren. Men zal kritischer dienen om te springen met het opleggen 
van voorwaarden die de persoonlijke vrijheid van de veroordeelde raken. Uitgangspunt is dat de veroordeelde na 
ommekomst van tweederde van zijn straf terugkeert in de samenleving. Bij de beoordeling van het gevaar voor 
herhaling zijn slechts de feitelijke omstandigheden relevant, niet het 'gesundes Volksempfinden'. 

Richard van der Weide, Amsterdam 
Volkert (3) 
De moordenaar van Pim Fortuyn is volgens de wetten en rechtsregels van democratisch Nederland beoordeeld en 
veroordeeld. Ik hoop niet dat de uitspraak van Marten, de broer van Pim Fortuyn, als maatgevend kan worden 
gezien voor het niveau van rechtsgevoel van de achterban van Pim Fortuyn. Marten beweerde volgens de 
Volkskrant van 31 juli: 'Onverstandig van hem om naar de rechter te stappen. Hij verhoogt hiermee zijn eigen risico 
om te grazen te worden genomen.' Moet hieruit begrepen worden dat mensen dan maar het recht eigen in hand 
moeten nemen? Wat is het verschil tussen mensen die Volkert te grazen willen (laten?) nemen en Volkert die het 
recht daadwerkelijk in eigen handen nam? 

Ronald Pino, Amstelveen 
Tsaar Nicolaas 
In de tekst van de Aarsman Collectie van 31 juli staat '1917 was een moeilijke tijd voor het Russische leger. Tijdens 
de februarirevolutie werd de Tsaar vermoord'. Tsaar Nicolaas II werd bij de revolutie in 1917 afgezet en verbannen 
naar Jekaterinenburg. Daar werd hij met zijn gezin in juli 1918 vermoord. 

Bert Nekkers, Zwolle 
Christenen in Irak 
In het betoog van Febroniya Atto (Opinie & Debat, 24 juli) wordt - correct - de stelling ingenomen dat christenen in 
Irak etnisch gezuiverd worden door de terreurgroep Islamitische Staat. Er wordt echter niet vermeld dat in Irak 
minderheden in het algemeen direct doelwit zijn. Christenen in Irak zijn grotendeels gevlucht naar het grondgebied 
van de autonome Koerdische Autoriteit, terwijl tegelijkertijd een aantal christelijke dorpen in het betwiste gebied 
tussen Koerdisch en Arabisch Irak door de Koerdische Peshmerga zijn ingenomen en op die manier een vorm van 
bescherming genieten. 

Dit geldt echter niet voor alle minderheidsgroepen. De dorpen van de Shabak - een sjiitische etnische minderheid 
- worden niet actief beschermd. 

De eenzijdige focus van het Westen op de bescherming van de christenen is eerder schadelijk dan behulpzaam. 
Het voedt bestaande verdenkingen dat christenen handlangers zijn van westerse machten en een vijfde colonne 
zouden zijn in eigen land. Een recente onlinecampagne van Irakese activisten, christenen én moslims, gebruikt de 
slogan: 'Ik ben christen, Ik ben Irakees'. Juist deze eenheid in burgerschap is een effectief antwoord op sektarisme. 

Thirsa de Vries, Programmaleider Irak bij PAX, Utrecht 
Contant betalen 
Heerlijk om te lezen dat, anders dan mijn kinderen en kleinkinderen doen, er ook een 22-jarige is die contant betaalt 
(de Volkskrant, 31 juli). 

Ik ben 75 jaar, doe mijn geldtransacties uitsluitend via internet, maar net als de 22 jarige moet ik van mezelf voor 
eten en kleine uitgaven rondkomen van 'slechts' 75 euro per week. Net als zij lukt mij dat het best als ik op vrijdag 
nog zie hoeveel ik in mijn portemonnee heb. Daar pas ik mijn verdere koopgedrag op aan. 

Resie Broekman, Eindhoven 
Corporaties 
Sinds de verzelfstandiging van de corporaties, midden jaren negentig van de vorige eeuw, is het behoorlijk fout 
gegaan met het beheer van een groot deel van de huurwoningvoorraad. Bestuurders en directies van de 
corporaties zijn zich gaan gedragen als projectontwikkelaars en laten zich navenant betalen. Tienduizenden 
huurwoningen zijn of worden omgezet in koopappartementen. Bestuurders en directies van de corporaties hebben 
behoorlijk gesjoemeld. 

Uit de getuigenissen bij de enquêtecommissie blijkt dat maar weinigen van de vermeende toezicht- houders op de 
corporaties het boetekleed durfden aan te trekken. Men verwees naar elkaar. In zijn column van 31 juli doet Marcel 
van Dam een poging zijn aandeel in het debacle bij de corporaties te minimaliseren. Van Dam was een groot aantal 
jaren voorzitter van de raad van commissarissen bij het Waarborgfonds Sociale Woningbouw. Hij heeft derhalve 
geweten van wat er gaande was in de wereld van de corporaties; het WSW had en heeft echter geen 
toezichthoudende functie schrijft Van Dam in zijn column. Een drogreden om niet te hoeven constateren dat het 
gigantisch is misgegaan. Intussen is de wachttijd voor een sociale huurwoning in Amsterdam dertien jaar en valt te 
vrezen dat de huurwoningvoorraad tot een minimum wordt beperkt. 


Bert Bastiaans, Amsterdam 
Beveiliging 
Dion Graus is woensdag in Zwolle te grazen genomen door jeugdige landgenoten die tevens een Marokkaans 
paspoort bezitten. Hij verlangt dat de staat hem permanent beveiligd, onder verwijzing naar de diensten waarvan 
Geert Wilders profiteert. 

Beide heren vallen nogal op door hun eigenaardige kapsels. Wanneer de heer Graus zijn haar wat zou laten 
knippen (en een gewonere bril zou kiezen) en de heer Wilders geen bleekmiddelen meer in zijn haar zou laten 
smeren, zouden ze amper worden herkend en kan het centrale beveilingsbudget weer wat omlaag. 

Frank Venema, Rijswijk 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Public Housing (94%); Trial + Procedure (84%); Religion + Spirituality (84%); Justice Departments (81%); 
Rule Of Law (75%); Property + Housing Regulation + Policy (73%); Corrections (70%); Christians + Christianity 
(68%); Sentencing (68%); Parole + Probation (67%); Arrests (63%) 
 

Load-Date: August 1, 2014

 
End of Document





Als ook de VN-school niet veilig is
de Volkskrant
2 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 875 words
Byline: THE NEW YORK TIMES BEN HUBBARD
Body


Reportage - Schuilen in een VN-school 
Zo'n tweehonderdduizend gevluchte Palestijnen zitten opeengepakt in tachtig VN-scholen in de Gazastrook. Vijf 
ervan zijn volgens de VN door Israëlische troepen onder vuur genomen. 
Omgekeerde tafels, kartonnen dozen en vieze dekens liggen op de binnenplaats van een VN-school. In deze 
geïmproviseerde schuilplaats is de Palestijnse huisvrouw Fatima Kafarna duidelijk minder goed af dan in haar 
vorige toevluchtsoord. Twee weken geleden ontvluchtte ze samen met haar zes kinderen hun huis vlak bij de grens 
met Israël. Ze vonden onderdak in een klaslokaal, met nog de bescherming van een dak en vier muren. Maar een 
ontplofte granaat naast de deur maakte hen wederom dakloos. 

'Je wilt een douche nemen, maar dat kan niet. Je wilt je kinderen wassen, dat gaat ook niet', zegt Kafarna. 'Je wilt 
ze te eten geven, maar er is niets.' 

Drie weken nadat Israël een offensief tegen Hamas is begonnen, zijn honderdduizenden Palestijnen hun huizen 
ontvlucht. De grenzen van Gaza worden door Israël en Egypte geblokkeerd, en zo'n tweehonderdduizend 
gevluchte burgers zitten opeengepakt in iets meer dan tachtig scholen die door de VN zijn opgericht. 

In deze schuilplaatsen is het verstikkend heet. De dagen slepen zich voort, verveling en angst wisselen elkaar af. 
Volgens de Verenigde Naties zijn vijf van de scholen door Israëlische troepen onder vuur genomen. Tientallen 
mensen kwamen om. Het is onduidelijk wie verantwoordelijk was voor de aanval op het waterdistributiecentrum 
naast de school waar Kafarna verbleef. Er vielen zes doden. De angst groeit dat er geen veilige plek in Gaza meer 
overblijft. 

De VN proberen voedsel, water, dekens en matrassen naar de opvangcentra te brengen, maar het offensief maakt 
hun werk lastig. Bovendien zijn de hulpmiddelen nauwelijks aan te slepen om het almaar toenemende aantal 
vluchtelingen te voorzien. 

Al vijf keer zoveel Palestijnen hebben hun onderdak in scholen gezocht als tijdens de Gaza-oorlog die in 2009 met 
een staakt-het-vuren eindigde. Dat zegt Robert Turner, directeur van de VN- hulporganisatie voor Palestijnse 
vluchtelingen. Ontheemden die niet in de scholen zitten, hebben hun toevlucht gezocht bij familieleden. Zij zitten 
vaak in huizen zonder elektriciteit of water en moeten het doen met wat ze zelf bij elkaar kunnen schrapen. 

De gesloten grenzen houden de vluchtelingen gevangen in de Gazastrook. 'Een breekpunt nadert', zegt Turner. 
'Nog een grote toestroom van ontheemden en er is simpelweg geen ruimte meer om ze op te vangen. Dit gaat onze 
capaciteit te boven.' 

Het onvermogen om voor zo veel mensen te zorgen, is duidelijk te zien bij de poorten van een basisschool in het 
Jabaliya-vluchtelingenkamp ten noorden van Gaza-Stad. Voor de schoolmuren, versierd met muurschilderingen 
van lachende kinderen, stromen de vuilnisbakken over. Paarden grazen tussen het afval. Op de binnenplaats 
verdringen de mensen zich in de schaduw van de bomen, muurtjes of gangen. Het is bloedheet. Was hangt uit de 
ramen, opgehangen lakens moeten gezinnen wat privacy bieden. 

Binnen is de school compleet veranderd. Tafels staan op hun kant om de overvolle klaslokalen op te delen. 

'Dit is ons bed', zegt de 60-jarige Halima Taha. Ze rolt een haveloze, bruine deken uit. 'Hier slapen we boven op 
elkaar, op het beton.' Taha slaapt met dertig andere vrouwen en kinderen in een klaslokaal. Op de muren hangen 
posters van Mickey Mouse en grammaticalessen. Over het schoolbord een 'Happy Birthday!'-spandoek. Sommige 
tafels zijn getransformeerd tot kleine keukens, met gasbranders, melkpoeder, thee en suiker. 

De school opende op 18 juli en ontving in de eerste dagen achthonderd ontheemden. Inmiddels vinden er bijna 
drieduizend mensen onderdak, dat is twee keer het aantal leerlingen dat de school telde. Er zijn zestien wc's en 
geen douches. 

Recente aanvallen op VN-scholen doen de angst toenemen. Woensdagochtend vielen meer dan twintig doden bij 
een aanval op een van de opvangcentra. Een woordvoerder van het Israëlische leger zei dat Israël reageerde op 
raketten van Hamas nabij de school. Een week eerder kwamen bij een aanval op een school zestien mensen om. 

Israël zegt dat het leger niet bewust VN-scholen aanvalt, maar dat Hamas daarvan de schuld draagt. Die zou zijn 
burgers in gevaar brengen door raketten af te vuren vanuit gebieden waar Palestijnen wonen. De VN zeggen dat 
Israël het misschien niet op de scholen gemunt heeft, maar wel beschikt over de gps-coördinaten van alle VN-
gebouwen. 

De omstandigheden zijn schrijnend in de Beit Lahiya-school, waar Kafarna met haar gezin op de binnenplaats 
bivakkeert. Er schuilen zo'n vierduizend ontheemden en het water is schaars. Tijdens het 24 uur durende staakt-
het-vuren vorige week is haar man naar hun huis gegaan om poolshoogte te nemen. Hun woning is ernstig 
beschadigd. 

Eén van Kafarna's zes kinderen heeft diarree, twee hebben koorts. Ze trekt de luier van haar vierde kind naar 
beneden en laat een vreemde uitslag zien. Van de hitte of het vuil, denkt Kafarna. 'Waar moeten we dan heen? Er 
is geen plek meer veilig in Gaza.' 
Je wilt je kinderen wassen: dat gaat niet; je wilt ze te eten geven, maar er is niets (Fatima Kafarna Palestijnse 
moeder, die verblijft op de binnenplaats van de Beit Lahiya-school) 
 
Graphic

 
Palestijnse kinderen slapen op de binnenplaats van een VN-school in Jabaliya, in het noorden van de Gazastrook.
Foto Mohammed Salem / Reuters
Foto AFP
Foto AFP
Gewonde Palestijnse kinderen in het Kamal Adwan ziekenhuis in Beit Lahiya. Ze schuilden in een VN-school. De 
jongen op de foto linksboven is omgekomen.
Foto EPA
Foto EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%) 
 

Load-Date: August 1, 2014

 
End of Document





Top 7
de Volkskrant
2 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund; Blz. 46
Length: 458 words
Byline: IÑAKI OÑORBE GENOVESI
Body


Originele creaties en fantastisch lekkere smaken: een goeie ijssalon heeft het allebei. Waar staan de zeven beste 
van Nederland? 
1. Van der Poel 
Oude Markt 23, Enschede 
IJsmaker Pieter van der Poel en zus Meike vielen de afgelopen jaren met hun ijs al vaker in de prijzen. Ook dit jaar 
is Van der Poel tijdens de IJsVak-Beurs voor ambachtelijke ijsbereiders uitgeroepen tot 'IJssalon van het jaar 2014'. 
Voor hun munt-ijs en amarena-ijs reist men af naar Enschede (of Hengelo, het tweede filiaal). 

vanderpoelijs.nl 
2. Talamini 
Brink 103, Deventer 
Overgrootvader Giovanni Talamini verkocht in Wenen zijn citroen-ijs aan Keizerin Sissi. Tegenwoordig is Pietro 
Talamini eigenaar van, wellicht, de langste ijssalon ter wereld. Een 120 meter lange pijpenla van de Deventerse 
Brink tot de Grote Overstraat, omringd door sfeervolle tuinen. Probeer er de nieuwe smaken rabarber en drop. 

talamini.nl/deventer 
3. Bernardo's 
Molenstraat 118, Ede 
IJsmakers uit heel Nederland komen naar Bernardo's om er te proeven. Waarom? IJsmaker David Vink heeft 
behalve ruim tachtig smaken ook bijzondere toppings die een ijsje af maken. Verder is hij populair om zijn ijs voor 
diabetici en mensen met een allergie voor lactose of gluten. Nieuw deze zomer: Candy Crush. 

bernardo.nl 
4. Luciano 
Van Hogendorpstraat 54, Wassenaar 
Koningin Máxima en de prinsesjes eten er soms een ijsje. Favoriete smaken: aardbeien en stroopwafel. Meester-
ijsbereider Luc Blok maakt achter de glazen wand in zijn fabriekje ook smaken als honing-vijgen, buffelmelk en 
bastognekoek, voor salons in Den Haag, Overveen, Nootdorp, Utrecht en Amsterdam. 

ijssalonluciano.nl 
5. Roberto Gelato 
Poortstraat 93, Utrecht 
De enige Nederlandse ijssalon met een vermelding op de wereldranglijst voor ambachtelijk gemaakt ijs (op nummer 
29). Eigenaar Roberto Gelato maakt elke week de Mai Prima, een geheel nieuwe smaak. Favorieten: Wittevrouwen 
(kwark, honing en krokante sesam) en Capriccio (roomijs met karamel en gesuikerde pinda's) http://lekkerijs.nl 
6. IJssalon Florence 
Brugstraat 23, Nederweert 
Marcel Janssen was bakker, tot een meelallergie dat onmogelijk maakte. Hij stortte zich op ijs en won al vier keer 
de Gouden IJsspatel voor het lekkerste citroen-, mango-, meloen- en abrikozenijs van Nederland. Proef ook 
bekroonde ijscreaties van vrouw Marjo: Expeditie Robinson of Macaron de Florence. 

ijssalonflorence.nl 
7. Monte Pelmo 
Tweede Anjeliersdwarsstraat 17, Amsterdam 
Eind jaren vijftig begonnen als snackbar met spaghetti voor Italiaanse gastarbeiders, nu bijna vijftig jaar een 
ijsfabriekje dat onder leiding van ijsmaker Ivo Belandi dagelijks levert aan restaurants, ijsventers en kiosken. Bestel 
Café Del Nonno Roomijs (espresso) of een Witte Kus (witte choco met hazelnoten). 

montepelmo.nl 
 
Graphic

 
IJssalon Monte Pelmo in hartje Amsterdam.
Foto Irene O'Callaghan
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Writers (73%) 
 

Industry: Dairy Products (94%) 
 

Load-Date: August 1, 2014

 
End of Document





De terugkeer van de oester
de Volkskrant
2 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Wetenschap
Length: 1499 words
Byline: DOOR RENÉ DIDDE
Body


Zeemilieu 
De platte oester, behoorlijk op achterstand gezet door zijn 'kromme' tegenhanger, geeft weer blijk van zijn 
aanwezigheid. Een goed teken. 
Ruim drie kwartier zijn ze onder water geweest. Een voor een komen de duikers boven drijven. Hun donkere 
duikpakken contrasterend met de roze boeien. Bioloog Wouter Lengkeek is de eerste die met zijn imposante 
gestalte en grote vinnen aan zijn voeten weer aan boord van de 'Miranda' klimt. Hij zet zijn duikbril af, koppelt zijn 
mondstuk af en laat lucht uit zijn duikpak lopen. 'Ik heb hem', zegt hij, terwijl hij een forse schelp uit zijn heuptas 
vist. 'Er zaten er wel twintig, allemaal stevig vastgegroeid aan de ballaststenen van het wrak'. 

De schelp, een flinke joekel van het kaliber jakobsschelp, is het omhulsel van de platte oester (Ostrea edulis). Deze 
oester geldt als een oorspronkelijke bewoner van de Noordzee. Anders dan de nu in Nederland, België en Frankrijk 
populaire Japanse oester (Crassostrea gigas) gedijt de platte oester vooral in diepe wateren. De vondst van 
vanochtend vormt het bewijs dat het schelpdier terug is van weggeweest. 

De Romeinen aten hem al, zo blijkt uit geschriften van Plinius de Oudere, letterkundige en amateurwetenschapper 
in de eerste eeuw na Christus. De platte oester leefde tot omstreeks 1920 in grote oesterbanken op de bodem van 
Noordzee, van de niet voor niets zo geheten Centrale Oestergronden ten noorden van de Waddeneilanden tot Het 
Kanaal in het zuiden. Overbevissing met lange touwen en oesterkorren, boomkorvisserij op platvis, een parasiet en 
de verontreiniging van het zeewater maakten een einde aan de indrukwekkende oesterbanken die in de Noordzee 
voor een biologische rijkdom à la koraalriffen zorgden. 

Maar nu lijkt de verdwenen oester bezig aan een comeback. Al in 2012 troffen Wouter Lengkeek en enkele van zijn 
collega-duikers van vandaag levende platte oesters aan voor de kust van Zeeland. Vandaag helaas louter lege 
schelpen. 'Heel jammer dat het beestje ontbreekt', zegt de bioloog van onderzoeksbureau Waardenburg toch wat 
teleurgesteld. 'Maar kijk, hier zie je nog een stukje van het ligament zitten. Dat is het taaie weefsel dat de beide 
kleppen van oester verbindt. Dat gaan we in het laboratorium analyseren.' 

We bevinden ons 19 zeemijl uit de kust van Scheveningen. De anderhalf uur durende tocht ernaartoe is heftig 
vanwege de harde noordoostelijke wind. Een duiker wordt zwaar zeeziek en de maag van de verslaggever is ook 
wat draaierig. Maar nu deint het schip rustig op de golven. 

De vrolijk gekleurde boeien waar duikers het water in sprongen, markeren het wrak van het 18de-eeuws 
oorlogsschip 'De Delft', dat in 1797 tijdens een zeeslag bij Camperduin door de Engelse vloot tot zinken werd 
gebracht. Vooral kanonnen, loden kogels en ballaststenen steken uit de zanderige zeebodem. 

Ruim twee eeuwen al vormt het scheepswrak op een diepte van 28 meter een veilig toevluchtsoord voor tientallen 
soorten vissen als kabeljauw, steenbolk en zeedonderpad en dieren als krabben, inktvissen, zeesterren en 
anemonen. En ook de platte oester blijkt er dus domicilie te kiezen. 

Volgens een telling van Rijkswaterstaat liggen er tienduizend scheepswrakken en obstakels als gezonken 
containers op de Noordzeebodem. Circa tweehonderd daarvan, zoals De Delft, gelden als cultuurhistorische 
topstukken. Zij staan ook te boek als biologische hotspots. De harde contouren van de wrakken vormen een 
eldorado voor de zeefauna. 

'Dieren vinden er niet alleen beschutting en rust om bijvoorbeeld te paaien, schelpdieren als de oester beschikken 
er bovendien over het broodnodige harde substraat om zich vast te hechten. Scheepswrakken zijn kunstmatig 
koraal', zegt Tom van der Have, eveneens bioloog bij Bureau Waardenburg. 

Waardenburg onderzocht eerder ook kleine enclaves van platte oesters die in het Grevelingenmeer in Zeeland 
wisten te overleven en waarmee bescheiden wordt gekweekt. Toch vindt de oesterkweek in de Oosterschelde sinds 
het eind van de jaren zeventig van de vorige eeuw vrijwel uitsluitend plaats met Japanse oesters, ook wel kromme 
oesters of creuses genoemd. Dat schelpdier is via Portugal en Frankrijk in Nederland geïntroduceerd. 'De Japanse 
oester vermeerdert zich gemakkelijk en is smakelijk, maar de platte is lekkerder', zegt Aad Smaal, hoogleraar 
schelpdieren van Wageningen UR en onderzoeker bij Imares in Yerseke. 

De kromme heeft de Oosterschelde volkomen gekoloniseerd. Vandaag de dag produceert Zeeland jaarlijks circa 3 
miljoen kilogram Japanse oesters. Jammer dat vogels als de scholekster weinig kunnen uitrichten met de 
vlijmscherpe randen van de tweekleppige. 

Bij de platte oester vindt de bevruchting binnen de schelpen plaats. 'Pas na deze broedzorg zwerft de larve uit om 
zich ergens te settelen. De platte verspreidt zich daarom moeilijker dan zijn kromme soortgenoot, aldus Smaal. 

Precies daarom moeten we blij zijn met de wederopkomst van de platte oester. 'Als de platte oesters weer 
oesterbanken vormen, kan de dodemansduim zich erop afzetten', zegt Lengkeek. 'Dat zijn kolonies van uniek 
inheems koudwaterkoraal in de Noordzee.' 

Platte oesterbanken vormen bovendien voortplantingsplekken voor inktvissen als sepia en zeekat. Scholen 
kabeljauw schuilen er, evenals roggen. Zeebaarsen verschalken er garnalen. 'En de hondshaai zet er eieren af die 
zich met krullen aan de oesters hechten.' 

De speurtocht naar sporen van de platte oester is allerminst aandoenlijk hobbyisme van een handvol bevlogen 
biologen, die er veel eigen tijd en geld in stoppen. Ook de ministeries van Economische Zaken en van Infrastructuur 
hebben de platte oester omarmd. 

'Dat komt mede doordat Nederland van Brussel meer ambitie moet tonen op het gebied van biodiversiteit', weet 
Tom van der Have. Volgens hem kunnen platte oesters ook een sleutelrol vervullen in het natuurherstel op de 
Centrale oestergronden. Daar zal vanaf 2016 geen boomkorvisserij meer mogen plaatsvinden en is het afgelopen 
met het omploegen van de Noordzeebodem om populaire platvis als schol, schar en tong op te schrikken. 

Dat oppervlak is al met al beperkt. Vandaar dat Hein Sas, zelfstandig consulent en samen met Aad Smaal een van 
de pioniers voor de herintroductie van de platte oester, naast natuurgebieden op zee mikt op de rust van de 
windmolenparken. 'Niet alleen vormen de pylonen van de windmolens substraat voor de platte oester, we kunnen 
ook lege Japanse oesters uitstrooien waarop zich platte oesters vestigen', zegt hij. 

De overheid heeft inmiddels toegezegd de voorbereidingen voor het herstel van de oesterbanken te financieren. 
'Het zou mooi zijn als we ruimte kunnen krijgen op het nieuwe Gemini-windpark, dat momenteel wordt gebouwd op 
85 kilometer boven de kust van Groningen', zegt Sas. Dat windmolenpark, met 68 vierkante kilometer een van de 
grootste ter wereld, ligt op een plek waar vroeger grote oesterbanken voorkwamen. 

Behalve voor natuurlijke oesterbanken ontstaat op termijn mogelijk ruimte voor commerciële oesterteelt, denken 
Smaal en Sas. 

De analyse van de vandaag opgedoken oester moet niet alleen meer informatie aan het licht brengen over de 
ouderdom, afkomst en dna-profiel. De biologen willen ook graag van het Centraal Veterinair Instituut in Lelystad 
weten of de platte oesters in de Noordzee drager is geweest van de bonamia. Deze eencellige parasiet was naast 
de overbevissing een belangrijke oorzaak van de teloorgang van de platte oester. 

Bonamia kan jarenlang in de oester huizen om hem dan uiteindelijk te doden. 'Het zou mooi zijn als deze jongens 
inmiddels resistent zijn tegen de parasiet', mijmert Tom van der Have bij de schelp, terwijl het schip zich stampend 
en slingerend in beweging zet voor de terugtocht. 

Duiker Wouter Lengkeek krabt en pulkt aan de platte oesterschelp. Hij laat zien dat er nog scherpe randjes aan 
zitten. 'Samen met het ligament is dat een sterke aanwijzing dat de oester niet erg oud is en dat is een gunstig 
teken', zegt hij als hij de schelp in een plastic zakje stopt en de skyline van Den Haag en Scheveningen weer in 
zicht komt. 

Duik de Noordzee schoon 
De belangrijkste wrakken in de Noordzee krijgen tweemaal per jaar bezoek van een groep duikers. Zij ontdoen de 
schepen, waarvan een groot aantal met cultuurhistorische waarde, van netten die vissersschepen verliezen of die 
bij de boomkorvisserij blijven hangen. 

In het vierjarig bestaan van de organisatie van vrijwilligers die met eigen tijd en eigen geld het opruimwerk verricht, 
is het inventariseren van de zeefauna op het wrak een interessante nevenactiviteit geworden, vertelt Klaudie 
Bartelink van Stichting Duik de Noordzee schoon. 'Mede door onze duikacties weten we dat de platte oester terug 
is.' 


Van 4 tot 13 september vindt een grote schoonmaakexpeditie plaats in vier toekomstige natuurgebieden op zee, 
Klaverbank, Doggersbank, Centrale Oestergronden en het Friese Front. 
Die oude scheepswrakken geven beschutting en rust (Tom van der Have bioloog) 
Pylonen van windmolens zijn prima plekken voor oesters (Hein Sas zelfstandig oesterconsulent) 
 
Graphic

 
Een duiker van stichting Duik de Noordzee schoon gaat te water bij een oud scheepswrak om daar schelpen van 
de oude platte oester aan te treffen (linksboven).
Foto Julius Schrank
Foto Julius Schrank
Onderwaterscène in de buurt van 'De Delft', waar de oesterschelpen zich bevonden.
Foto Udo van Dongen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Industry: Aquaculture (94%) 
 

Load-Date: August 1, 2014

 
End of Document





Grensverleggend
de Volkskrant
2 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 1047 words
Byline: PATRICK VAN IJZENDOORN
Body


Fotografie: Simon Roberts 
In Nederland zo goed als uitgestorven, in Groot-Brittannië (weer) gekoesterd als nationaal erfgoed: de pier. Wat 
hebben Britten met pieren en waartoe dienen ze eigenlijk? Simon Roberts, die alle Britse pieren fotografeerde, legt 
uit. 
Uit de luidsprekers klinkt Paul McCartney's Mull of Kintyre, een oude dame likt aan een zuurstok en zeemeeuwen 
loeren op een stukje slappe friet. Een peuter tuurt door de gleuven van de houten loopplanken naar het zeewater. 
Het is zomer op de pier van Brighton. 

'Toen ik zo oud was, in de jaren zeventig, liep ik hier ook, op dezelfde planken', zegt de vader van de peuter, de 
fotograaf Simon Roberts (40). 'Met mijn grootouders, die hier uit de buurt komen. Zo heeft iedere Engelsman wel 
een herinnering aan een pier. Ze maken deel uit van ons collectieve geheugen.' 

De afgelopen vier jaar heeft Roberts dat geheugen gefotografeerd. Zijn fotoboek Pierdom is een alomvattende 
studie van de 58 pieren die Groot-Brittannië nog rijk is, voor het grootste deel uit het Victoriaanse tijdperk. 'Zelfs die 
daar', zegt hij, wijzend op de majestueuze ruïne van Brightons West Pier, die elf jaar geleden in vlammen is 
opgegaan, 'het is bijna een Lost Pier. Bij elke storm breekt er een stukje af, maar wij Brightonians zijn dol op deze 
pier en beschouwen elk initiatief om hem af te breken als een belediging.' 

Zijn pierstudie is een bijgevolg van zijn fotoboek We English (2009), waarin hij vastlegde hoe zijn landgenoten hun 
vrije tijd invullen. Dat bracht hem niet alleen langs zwemmers, kasteelbezoekers en vogelkijkers, maar ook bij 
pierewaaiers in de volksbadplaats Blackpool. Een vriend van hem, die erdoor was gecharmeerd, suggereerde een 
fotoboek te maken over pieren. 

'Tot mijn verbazing is het honderd jaar geleden dat een dergelijke fotoserie voor het laatst gemaakt is, door de 
Victoriaanse fotograaf Francis Frith, de man van het eerste fotoalbum ooit.' 

Het was niet Roberts' bedoeling een reeks ansichtkaarten te maken. 'Ik wilde de context laten zien van de pieren; 
wat ze hebben betekend en nog steeds betekenen voor de Engelsen. En wat ze over ons zeggen. Om die reden 
gebruik ik een grootformaatcamera met negatieven van 10 bij 12 centimeter, een andere Victoriaanse uitvinding. 
Zulke foto's geven een beter beeld van de sociale en economische omgeving. Op de achtergrond staan 
staalfabrieken, varen containerschepen, arriveren veerboten en liggen zonneaanbidders.' 

Om te laten zien wat een pier allemaal moet doorstaan, heeft Roberts zijn foto's het hele jaar door genomen. 'Toen 
ik in Worthing was, kon ik mijn camera amper stilhouden door een sneeuwstorm en in Aberystwyth moest ik na een 
reis van negen uur nog uren wachten totdat de mist was opgetrokken.' 

En verder heeft Roberts, zoals hij het formuleert, allerlei perspectieven gebruikt. 'Je moet naar de pier luisteren, 
was het advies van een vriend. De ene keer stond ik daarom op een klif, de andere keer onder de pier. Soms op 
een balkon van mensen die op de pier uitkijken. 

Pierdom is een teken van de toenemende belangstelling voor pieren. Veel aandacht ging onlangs uit naar de 
200ste verjaardag van de oudste nog bestaande pier, die van Ryde op het eiland Wight. Typerend is ook dat een 
groot sportkanaal de pier van Penarth, door de National Piers Society gekozen tot pier van het jaar, als decor koos 
voor een reclamecampagne met Gareth Bale, 's wereld duurste voetballer. De pier van Hastings, waar eind jaren 
zestig Pink Floyd en The Rolling Stones speelden, is gekocht door plaatselijke bewoners. 

Het past in een bredere waardering van het Victoriaanse erfgoed. De meeste pieren waren aanvankelijk 
aanlegsteigers voor de pleziervaart, maar al snel werden ze een bestemming op zich, een ietwat excentrieke plek 
waar de Victoriaanse vakantiegangers over het water konden flaneren zonder zeeziek te worden. 'En de kop van 
de pier is van oudsher de ideale locatie voor een ondeugend, gestolen kusje', zegt Robert. Voor de Victoriaanse 
ingenieurs was het ondertussen een kans hun vernuft te tonen. 

'Er school ook een Empire-mentaliteit achter. Met die pieren lieten we bij wijze van spreke onze koloniën zien, 
konden we onze grenzen nog verder vergroten. Voor kuststeden was het de enige manier om te groeien, om nog 
wat extra te verdienen aan de zee.' 

De grote bloei kwam met de aanleg van spoorlijnen. 'Brighton, de speeltuin van koning George, is altijd een 
vakantieoord geweest, maar met de uitbreiding van het spoornetwerk konden ook de arbeiders naar de kust. De 
pieren werden in feite het verlengde van de spoorwegen en zo zien ze er ook uit.' 

Uiteraard ontstond er een klassenonderscheid. 'Blackpool was bijvoorbeeld het domein van de arbeidersklasse, de 
gegoede burgerij recreëerde iets verderop, op de pier van Lytham.' 

Het verval zette zich in de jaren zestig in, toen goedkope vluchten naar Spaanse badplaatsen voor de teloorgang 
zorgden van steden als Blackpool, Brighton en Bournemouth. De laatste jaren is er een zekere herwaardering 
waarneembaar. Met spijt constateert Roberts dat pieren als Southend en Weston-super-Mare zijn veranderd in 
'veredelde kermisattracties'. 

Het is erg kostbaar om een pier te exploiteren, reden dat er sinds de oorlog maar twee zijn bijgekomen, in Deal en 
Boscombe. Beide zijn niet opgetrokken uit gietijzer maar uit beton. 'De pier van Totland werd te duur voor de 
gemeente en is nu gekocht door een man die op de kop van de pier een huis heeft neergezet.' Roberts' favoriete 
pieren zijn die van Southwold en Teignmouth, waar door de eenvoudige attracties een Victoriaanse sfeer hangt. 
Tevens koestert hij een zwak voor de jubilerende pier van Ryde, waar afgedankte metrowagons rijden. 

De afgelopen jaren heeft Roberts foto's gemaakt van de gevolgen van de kredietcrisis, de verkiezingscampagne 
van 2010 die uitmondde in de eerste coalitieregering sinds jaren, over de vrijetijdsbesteding, over immigratie en 
over de mogelijke breuk met Schotland. 'We maken een unieke periode mee en voor het eerst moeten wij Engelsen 
over onszelf nadenken, over wie we zijn en waar we heen gaan. In dat kader vervult de pier een symbolische 
functie, als enige plek waar we naar ons land kunnen kijken.' 
Pierfoto's van Simon Roberts zijn vanaf 11/9 te zien op het fotofestival van Breda. 
simoncroberts.com/work/pierdom 
 
Graphic

 
Eastbourne Pier, East Sussex, in september 2011. Een brand verwoestte afgelopen week een deel van de pier in 
Zuid-Engeland.
Foto Simon Roberts
Brighton West Pier, East Sussex, april 2011.
Foto Simon Roberts
Boscombe Pier, Dorset, juli 2011.
Foto Simon Roberts
Cleethorpes Pier, Lincolnshire, september 2012.
Foto Simon Roberts
Penarth Pier, Zuid-Wales, juli 2012.
Foto Simon Roberts
Ryde Pier, Isle of Wight, mei 2012.
Foto Simon Roberts
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Architecture (78%); European Union (76%); Law + Legal System (70%); Legislation (70%); Artists + 
Performers (69%); Criminal Offenses (68%); Death + Dying (64%); Tax Law (62%) 
 

Industry: Destinations + Attractions (93%); Entertainment + Arts (83%); Radioactive Compounds Mfg (67%); 
Gambling (63%) 
 

Load-Date: August 1, 2014

 
End of Document





ISIS verhevigt strijd in zowel Irak als Libanon
de Volkskrant
4 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 14
Length: 459 words
Byline: VAN ONZE BUITENLANDREDACTIE FOKKE OBBEMA
Body


De fundamentalistische beweging ISIS heeft dit weekeinde flinke progressie in noord-Irak geboekt: de grootste 
stuwdam van het land, twee olievelden en de steden Zumar en Sinjar vielen in hun handen. Daarbij boekten zij 
overwinningen op de peshmerga's, ondanks de geduchte reputatie van deze Koerdische strijders. Vijftien van hen 
kwamen om. 
Gelijktijdig clashte ISIS ongekend hard met het Libanese leger. Bij Arsal in oost- Libanon, 90 kilometer van de 
hoofdstad Beiroet, kwamen tien soldaten om. Ook tien burgers zouden door de vuurgevechten zijn gesneuveld. 
Nog eens dertien Libanese soldaten worden vermist, 25 anderen raakten gewond. 

Aanleiding voor de gevechten was de aanhouding van een ISIS-leider. Maar volgens de legerleiding gaat het om 
een lang van tevoren geplande aanval. 'Dit is veel gevaarlijker dan mensen denken', aldus legerleider Jean 
Kahwaji. Veel Libanezen vrezen door ISIS na drie jaar alsnog de burgeroorlog in buurland Syrië te worden 
ingezogen. Het land telt een enorm aantal vluchtelingen binnen zijn grenzen - alleen al in Arsal zijn dat er 120 
duizend op een bevolking van 40 duizend Libanezen. 

In Irak zijn inmiddels circa 200 duizend mensen door toedoen van ISIS op de vlucht geslagen. De speciale gezant 
van de VN voor het gebied, de Bulgaar Nickolay Mladenov, waarschuwde zondag voor 'de menselijke tragedie die 
zich in Sinjar voltrekt'. Volgens hem hebben de vluchtelingen een gebrek aan water, voedsel en medicijnen. 

Door de opmars van ISIS neemt de paniek onder de vluchtelingen toe. De terreur waar de ISIS-strijders zich aan 
overgeven is daar debet aan. Nadat Mosul was ingenomen, werden de christenen ter plekke voor een keuze 
gesteld: bekering tot de islam of dood door het zwaard. Alle christenen zijn uit de stad gevlucht. Door de nieuwe 
veroveringen van ISIS zijn ook grote aantallen Koerden op drift geraakt. Zij vrezen te worden vermoord, omdat zij 
als 'ongelovigen'worden aangemerkt. Volgens VN-tellingen kwamen vorige maand 1.700 mensen om door 
terroristisch geweld, nog eens tweeduizend anderen raakten gewond. 

De stuwdam die ISIS nu onder controle heeft, ligt aan de rivier de Tigris ten noorden van Mosul. De dam voorziet 
honderdduizenden inwoners van stroom. Door het openstellen van de dam zou ISIS grote steden onder water 
kunnen zetten. Volgens ISIS zijn verder dertien dorpen in het gebied veroverd. De veroverde olievelden waren in 
handen van Koerdische strijders. Die hadden de door de staat gerunde olievelden in beslag genomen nadat ISIS 
het gebied was ingetrokken. De velden liggen in de buurt van de oliepijpleiding tussen Irak en Turkije. ISIS heeft nu 
vier olievelden onder controle. Met de opbrengsten financiert ISIS zijn strijd. 

pagina 21: 'De wereld raakt eeuwenoud spiritueel erfgoed kwijt' 
 
Graphic

 
'De wereld raakt eeuwenoud spiritueel erfgoed kwijt'
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (95%) 
 

Load-Date: August 3, 2014

 
End of Document





[Tekenende schrijvers In het V-katern van 30 juli s...]*
de Volkskrant
4 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 23
Length: 731 words
Body


Tekenende schrijvers 
In het V-katern van 30 juli schrijft Rob van Scheers een artikel over tekenende schrijvers en dichters als Kurt 
Vonnegut, die zijn verzameld in het boek The Writer's Brush uit 2007. Een interessant stuk, maar het bevat nogal 
wat hiaten. Om te beginnen wordt het indrukwekkende Ecrivains-Artistes uit 2010 niet genoemd, eerder in de krant 
door Maarten Doorman besproken, waarin een lange stoet tekenende en schrijvende dubbeltalenten de revue 
passeert. Van Scheers laat onze eigen Lucebert onvermeld, terwijl er geen dichter was die mooier kon tekenen en 
schilderen. Wie ook een pluim had verdiend was Günter Grass, die grafisch werk bij zijn eigen literatuur heeft 
gemaakt, dat hij bundelde in In Kupfer, auf Stein. 

Joost Pollmann, Amsterdam 
Schilderswijk 
Ik moet een jaar of 23 zijn geweest, toen ik als agent begon te werken in de Schilderswijk. Ik koos zoals veel 
collega's met mij voor de Schilderswijk, omdat het multiculturele mij aansprak en omdat het me fantastisch leek het 
gevoel te hebben midden in de wereld te staan. 

Ook 25 jaar geleden was het grootste deel van de bevolking daar allochtoon. De keren dat ik voor racist ben 
uitgescholden zijn niet te tellen. 

Ik word boos als ik lees dat de agenten die daar werken worden afgekraakt alsof het misdadigers zijn. Ik ken niet 
één collega die er is gaan werken om eens lekker een potje allochtonen te gaan pesten. Het zijn allemaal lieden 
die hard willen werken en die van mensen houden, anders kies je niet voor zo'n bureau. Ik ben ander werk gaan 
doen. 

Anja Willemsen, Langerak 
Moslims en antisemitisme 
Graag reageer ik op de vragen die zaterdag (U-pagina, 2 augustus) aan mij zijn gesteld. Men ziet het gedrag van 
radicale moslims als de ware vertegenwoordiging van de islam. Dit is volstrekt onjuist. Mijn betoog is dat deze 
moslims volstrekt in tegenstrijd met de islamitische leerstellingen handelen. De Koran onderwijst in duidelijke 
woorden om de goden van andere religies niet te bespotten, laat staan het uitroeien van andersdenkenden. Verzen 
die betrekking hebben op defensieve oorlogen worden ten onrechte geciteerd alsof het een algemene verklaring is. 
De verzen die zaterdag zijn aangehaald spreken over een specifieke groep die moslims vanwege hun religie had 
bespot en achtervolgd. 

Ik vind het verschrikkelijk als mensen vanwege hun religie bespot worden. Vorige week zijn drie leden van de 
Ahmadiyya Moslim Gemeenschap in Pakistan levend verbrand vanwege hun religie. En dit komt ook door deze 
radicale moslims die gehersenspoeld zijn door zogeheten 'geestelijke leiders'. 

Er is maar één moslimleider die wereldwijd zich intensief inzet voor vrede en dat is Zijn Heiligheid Mirza Masroor 
Ahmad, de spirituele leider van de Ahmadiyya Moslim Gemeenschap. Een religieuze gemeenschap gevestigd in 
204 landen en met 160 miljoen volgelingen. Ik probeer samen met duizenden imams onder zijn hoede 
radicalisering tegen te gaan en de boodschap van vrede te verkondigen. 

Nogmaals ik verafschuw de antisemitische uitspraken en mevrouw Van der Wieken is bij mij wel welkom en ik zal 
haar met alle respect en liefde behandelen. 

Imam Safeer Siddiqui, Nunspeet 
Stemfie 
In de column van Olaf Tempelman 'Stemfie' (Ten eerste,2 augustus) mis ik een belangrijk aspect. 

Er bestaat toch het recht van vrije meningsuiting? Je mag toch aan anderen vertellen wat jijzelf gestemd hebt? Je 
mag dat ook per brief of per e-mail meedelen, of per stemfie. Je mag toch je eigen stemgeheim vrijwillig prijsgeven? 

Sam van der Zee, Middelburg 
Agurketid 
In zijn column 'Agurketid' (Ten eerste,31 juli) schrijft Olaf Tempelman: 'Er zijn landen waar ze de komkommer er 
helemaal buiten laten. De Duitsers spreken van een Sommerloch.' De columnist ziet over het hoofd dat ook het 
Duits met het voor het eerst in 1780 voorkomende Sauregurkenzeit een vergelijkbaar plastisch woord kent. Ook het 
Engels kent met het inmiddels verouderde cucumber-time een soortgelijk equivalent. 

Jan van Nimwegen, Oosterhout 
IBAN 
Bij het bedenken van het IBAN is niet goed nagedacht over klantvriendelijkheid. In het nummer is de naam van de 
bank expliciet opgenomen. Dus als je wilt veranderen van bank? Tja, helaas, dan verandert je IBAN. Ik wil een 
persoonlijk rekeningnummer dat ik onveranderd mee kan nemen naar een andere bank. Of een ander land. 
Waarom is daar niet aan gedacht? 

Thomas de Boer, Groningen 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Muslims + Islam (94%); Religion + Spirituality (86%) 
 

Load-Date: August 3, 2014

 
End of Document





Woede over aanval op VN-school
de Volkskrant
4 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 158 words
Body


Voor de tweede keer in vijf dagen heeft het Israëlische leger zondag in Gaza een VN-school gebombardeerd 
waarin Palestijnse burgers hun toevlucht hadden gezocht. Minstens tien burgers werden gedood, tientallen raakten 
gewond. VN-chef Ban Ki-moon noemde de actie 'misdadig'. Ook de VS reageerden ongekend fel: een 
woordvoerder van het ministerie van Buitenlandse Zaken had het over een 'schandelijke' beschieting. In de VN-
jongensschool in Rafah hadden meer dan drieduizend Palestijnen zondag hun toevlucht gezocht. De Israëlische 
raket raakte de ingang van het complex, waar burgers stonden te wachten op het uitdelen van voedsel. Woensdag 
vonden vijftien Palestijnen de dood bij een soortgelijke aanval op een andere VN-school. De gps-coördinaten van 
deze tijdelijke vluchtelingenkampen zijn volgens de VN 'meermaals' doorgegeven aan het Israëlische leger. 

Gaza-tunnels: verstoppertje op leven en dood p3 
Grondtroepen weg, beschietingen gaan door p4 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); Defense Departments (67%); International Law (65%); Bombings 
(62%); International Relations (62%) 
 

Load-Date: August 3, 2014

 
End of Document





Barmhartigheid opgefrist
de Volkskrant
5 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 957 words
Byline: JOOST POLLMANN
Body


kunst expositie nanne meulendijks Nieuws 
Kunstenares Nanne Meulendijks wil de wereld verbeteren. Op zeven doeken geeft zij de bijbelse werken van 
barmhartigheid een nieuwe lading. 'Ik ben gewoon een idealist.' 
Zes van de werken zijn gebaseerd op de woorden van Christus volgens het Evangelie van Matteüs: 25, 35-36. In 
1207 voegde Paus Innocentius III er een zevende werk aan toe: de doden begraven. 

Jezus is niet altijd een lieverdje. Er komt een dag dat Hij de mensheid gaat verdelen in kwaden en goeden, en de 
kwaden zullen branden in de hel. Maar de goeden gaan naar de hemel, want zij hebben hem gekleed en gevoed, 
verzorgd en te drinken gegeven. 

Volgens het bijbelboek Matteüs zijn voor Hem zes menslievende werken verricht, door de goeden, waarna Paus 
Innocentius III er nog een zevende aan toevoegde: het begraven van de doden. 

Sindsdien duiken in de kunstgeschiedenis regelmatig de zogeheten Zeven Werken van Barmhartigheid op, bij een 
hele grote zoals Caravaggio in de 17de eeuw. Zelfs striptekenaar Willy Vandersteen van Suske en Wiske hield zich 
ermee bezig. In De zeven snaren uit 1968 laat hij Lambik een poging wagen de werken van barmhartigheid nog 
eens dunnetjes over te doen. Ook Nanne Meulendijks (1985) heeft nu een eigen interpretatie. 

In het Vincent Van Gogh Huis in het Brabantse dorp Zundert heeft ze een maand als artist in residence 
doorgebracht in een spartaans ogende cel, gelambrizeerd met ruwe houten planken, en in gezelschap van een 
langoorkonijn dat aan haar doeken knaagt. Die soberheid combineert goed met haar idealisme: 'Naar mijn mening 
denkt de hedendaagse maatschappij vooral aan zichzelf. Met deze werken wil ik mensen een spiegel voorhouden 
en aanzetten tot meer oog voor elkaar. Het is mijn bedoeling dat de beelden gezien worden, omdat ik werkelijk 
hoop een verandering teweeg te brengen.' 

Een niet geringe ambitie, maar Meulendijks toont geen spoor van twijfel als je haar daarmee confronteert. 'Het is 
geen ironie, ik hoop oprecht het verschil te kunnen maken. Ik maak me kwetsbaar door het zo te zeggen, maar ik 
ben gewoon een idealist.' 

Bril, ferme kaaklijn, zwarte jurk: Meulendijks staat haar mannetje, en dat was al zo op de Academie Sint Joost in 
Den Bosch waar ze afstudeerde met het posterproject De dictatuur van Dat hoort zo, over etiquette en sociale 
dwang. Na een tijdje in de ouderenzorg te hebben gewerkt volgde een tweede poster-serie, getiteld What to do with 
granny: wat doen we met oma? 

Engagement, ook hier, en ergernis. Meulendijks maakt zich boos om misstanden en wil daar iets aan doen. Al vijf 
jaar lang liep ze rond met plannen voor de 'barmhartig'-serie. 'Ik heb een lijst samengesteld van dingen waar ik 
wakker van lig of gefrustreerd over ben. Welke barmhartigheid hoort bij welke frustratie? Daar ben ik beelden bij 
gaan zoeken. In plakboeken en op internet heb ik die beelden verzameld en daar heb ik weer collages van 
gemaakt. Ik heb een reproducerende manier van werken, zeg maar, met duizend keer overtrekken, knippen en 
herschikken.' 

Het zoeken naar de ideale compositie resulteerde in ragfijne schetsen die de blauwdruk vormen voor de doeken die 
nu in Zundert hangen. 

Van lijnen op een velletje papier naar acrylverf op een doek, dat is een hele stap als je bent opgeleid als illustrator. 
Het pad naar het succes was dan ook bezaaid met doornen, om het bijbels uit te drukken. 'In 2009 had ik mijn grote 
crisis. Ik miste zelfvertrouwen. Ik wilde mezelf graag verbeteren maar dacht dat ik me toch nooit zou kunnen meten 
met al die anderen. Pas na het voltooien van De wake dacht ik: ik ben er klaar voor.' 

De wake is een vertelling van Ronald Giphart over een man die sterft en vanuit zijn kist meebeleeft hoe zijn 
vrienden een wake houden. Meulendijks maakte van dit verhaal een prachtige visualisering. Na deze meesterproef 
durfde ze zich op de barmhartigheden te storten. Ondanks haar idealisme: zonder een spoortje naïviteit. De 
barmhartige daad wordt in het werk wel verricht, maar op een onverwachte manier, met een actueel thema. 

Om een voorbeeld te geven: op het doek over het huisvesten van vreemdelingen staan Thaise prostituées met 
tekstborden ('Welcome all!') tegen een hardrode achtergrond. In de wereld van mensenhandel en sekstoerisme 
krijgt het verzorgen van vreemdelingen een heel nieuwe betekenis. 

Het verzorgen van de zieken interpreteert Meulendijks met een glimlachende robot die een kopje thee brengt aan 
een bejaarde vrouw die uit het raam staart. De roos op het theekopje is geknakt. 

'De doden begraven' werd een schilderij met een twist. 'Nanne Meulendijks verwerkt vliegramp MH17 in 21ste 
eeuwse Werken van Barmhartigheid in Zundert' kopte http://Omroepbrabant.nl op 24 juli. En inderdaad had ze het 
vliegtuig toegevoegd aan haar versie, die gaat over een brandende kernreactor van Fukushima. Daaronder, in de 
oceaan, drijven doden en tuimelt een beeld van Jezus naar de bodem. Maar inmiddels heeft Meulendijks het 
vliegtuig alweer weggeschilderd, want ze realiseerde zich dat ze te haastig had gereageerd. 'Het was niet subtiel en 
stijlvol genoeg.' 

Waar gaan de barmhartigheden na Zundert heen? 'In Uden en Utrecht zijn musea voor religieuze kunst, dat zou 
een leuk begin zijn. Ik wil het liefst internationaal, natuurlijk. Ik wil dat het werk gezien wordt, want ik geloof dat 
mensen door het zien van beelden hun gedrag kunnen veranderen. De wereld beter willen maken, dat heb ik 
misschien toch wel van m'n ouders.' 

De zeven werken van barmhartigheid 

1. De hongerigen spijzen. 2. De dorstigen laven. 3. De naakten kleden. 

4. De vreemdelingen herbergen. 5. De zieken verzorgen. 

6. De gevangenen bezoeken. 7. De doden begraven. 
Het vliegtuig van vlucht MH17 heeft Meulendijks weer weggeschilderd. 'Het was niet subtiel en stijlvol genoeg.' 
 
Graphic

 
De vreemdelingen herbergen. Een van Nanne Meulendijks' Zeven werken van Barmhartigheid.
Foto's Max Fransen
De zieken verzorgen.
Foto's Max Fransen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Visual Arts (81%); Death + Dying (77%); Artists + Performers (74%) 
 

Industry: Entertainment + Arts (94%); Destinations + Attractions (81%); Museums + Galleries (70%) 
 

Load-Date: August 4, 2014

 
End of Document





Staakt-het-vuren Israël en Hamas
de Volkskrant
5 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 1
Length: 657 words
Byline: VAN ONZE BUITENLANDREDACTIE
Body


Partijen stemmen in met Egyptisch voorstel voor bestand van 72 uur, vanaf vanochtend 07.00 uur 
Een einde aan de Gaza-oorlog is maandagavond een stap dichterbij gekomen. Israël en Hamas hebben ingestemd 
met een Egyptisch voorstel om te komen tot een staakt-het-vuren gedurende 72 uur. Dat gaat dinsdagochtend om 
zeven uur Nederlandse tijd in. De Israëlische regering heeft daarbij geen voorwaarden gesteld. 
In Israëlische regeringskringen werd al optimistisch gespeculeerd over de mogelijkheid van een verlenging van het 
bestand na de geplande drie dagen. Om dat te bewerkstellingen zal een delegatie naar Caïro reizen. Een 
hooggeplaatste Israëlische bron gaf tegenover de krant Ha'aretz aan dat de rest van het leger zich kan 
terugtrekken uit Gaza, wanneer het bestand daadwerkelijk intact blijft - en niet wordt geschonden, zoals vorige 
week vrijdag al na enkele uren het geval was: 'Als het staakt-het-vuren in stand blijft, is er geen reden voor een 
langer verblijf van het leger in Gaza.' 

Volgens dezelfde krant hebben ook de Palestijnse vertegenwoordigers die in Caïro voor onderhandelingen 
verblijven, ingestemd met het staakt-het-vuren. Tegenover persbureau Reuters bevestigde Hamas-woordvoerder 
Sami Abu Zuhri dat. Een Amerikaanse regeringsfunctionaris zei tegen The Wall Street Journal dat het 'ernaar 
uitziet dat dit de echte deal is'. Een woordvoerder van het Egyptische ministerie van Buitenlandse Zaken zinspeelde 
op het einde van de oorlog: 'We hopen dat dit leidt tot een permanent staakt-het-vuren en een herstel van de 
stabiliteit.' Hij bevestigde dat er in zijn land gesprekken tussen beide partijen onder Egyptisch voorzitterschap zullen 
plaatsvinden. 

Komt er echt een einde aan de oorlog, dan heeft die het leven gekost aan 1.838 Palestijnen. Daarnaast raakten er 
nog eens 9 duizend gewond. Ook zijn er 10 duizend woningen vernietigd. Aan Israëlische kant sneuvelden 67 
mensen, hoofdzakelijk soldaten. 

De grote vraag is of de strijdende partijen ditmaal wel in staat zijn zich aan het staakt-het-vuren te houden. 'De 
bewijslast ligt bij Hamas', stelde een Israëlische regeringswoordvoerder tegenover CNN, na het bekend worden van 
het bestand. 'We zijn al eerder teleurgesteld.' Eenzelfde wantrouwen leeft bij Hamas. Een woordvoerder daarvan 
zei dat zijn organisatie alleen bereid is het bestand te respecteren, wanneer Israël dat ook doet. 

Toch is het nu voorgenomen bestand een grote stap voorwaarts na de afgelopen dagen, waarin beide partijen geen 
enkele beweging leken te willen maken. Zo kondigde Israël op maandag eenzijdig een staakt-het-vuren af om 
'humanitaire hulp' mogelijk te maken, maar dat was slechts tijdelijk. Bovendien weerhield dat het leger er niet van 
toch enkele aanvallen in Gaza te doen. Bij een vluchtelingenkamp kwam door een bombardement op een huis 
een 8-jarig meisje om het leven en raakten 29 mensen gewond. Na afloop van het staakt-het-vuren verklaarde 
premier Netanyahu dat de strijd doorgaat 'tot de rust en veiligheid voor de burgers van Israël is teruggekeerd'. 

Maandag was daar nog geen sprake van. In Jeruzalem werd een 20-jarige Israëliër gedood in een wijk waar veel 
orthodoxe joden wonen, toen een graafmachine op hem inreed en daarna een bus ramde. De politie schoot de 
bestuurder van de graafmachine dood en sprak van een 'terroristische aanval'. In het verleden hebben Palestijnse 
aanvallers vaker voertuigen in Jeruzalem met auto's en bulldozers geramd. Kort na de aanval schoot een man op 
een motor op een Israëlische militair. Die raakte zwaargewond. 

De Israëlische aanval op het vluchtelingenkamp kon volgens Israël door de beugel, omdat het staakt-het-vuren 
niet voor de hele Gazastrook was afgekondigd, maar alleen voor die gebiedsdelen waar het leger niet actief was. 
Dat was nog wel het geval in het zuiden bij de stad Rafah. Elders ging het leger door met de ingezette terugtrekking 
van troepen. 

pagina 4-5 

Gazanen aan het woord 
Het ziet ernaar uit dat dit de echte deal is 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); International Relations (63%); Peace Process (63%); Weapons + Arms 
(61%) 
 

Company:  WALL STREET JOURNAL (55%) 
 

Load-Date: August 4, 2014

 
End of Document





'Het denken over mensenrechten is verzakelijkt'
de Volkskrant
5 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 16
Length: 1153 words
Byline: VAN ONZE VERSLAGGEVER THEO KOELÉ
Body


Interview Lionel Veer (59) 
Nederland heeft meer verantwoordelijkheden dan het opkomen voor de mensenrechten, zegt afzwaaiend 
ambassadeur Veer. 
De Nederlandse mensenrechtenambassadeur Lionel Veer nam in 2013 een Chinese vertaling van de 
mensenrechtennota Respect en vrijheid voor ieder mens mee naar Peking. Hij overhandigde het document van zijn 
politieke baas, minister Frans Timmermans van Buitenlandse Zaken (PvdA), aan de Chinese autoriteiten. Daarmee 
bezegelde Veer de hervatting van de dialoog tussen beide landen. Die had vier jaar stilgelegen. 

Het bezoek was een hoogtepunt in de bijna vier jaar durende ambtstermijn van Veer (59) als 
mensenrechtenambassadeur. Hij is net aan de slag gegaan als ambassadeur bij de VN-organisatie Unesco in 
Parijs. Zijn opvolger, Kees van Baar, oud-ambassadeur in Zuid-Soedan, begint half augustus. 

In China stuitte Veer op wat hij diplomatiek 'een assertievere houding' noemt. Krachtiger geformuleerd: 'Je ziet het 
ook in opkomende economische machten als Rusland, Brazilië, India: de regeringen daar zijn de schaamte voorbij. 
Landen willen zelf bepalen hoe ze met de rechten van burgers omgaan. Ze hebben geen behoefte aan mensen die 
hen de les lezen. Dat beschouwen ze als inbreuk op de nationale soevereiniteit. 

'Let wel, China had ooit zelf voorgesteld om met Nederland een 'structurele dialoog' over mensenrechten aan te 
gaan. Peking wilde het imago opkrikken. Als ik pleit voor individuele vrijheid van burgers, is de reactie: wíj vinden 
dat sociaal-economische rechten prioriteit hebben. De Chinezen wijzen er dan op dat ze de laatste 25 jaar (sinds 
de bloedige onderdrukking van het protest op het Tiananmenplein, red.) meer dan 500 miljoen mensen boven de 
armoedegrens hebben gekregen. Dat is een prestatie waarvoor ze krediet verdienen. Wij blijven erop hameren dat 
welvaart zonder vrijheid van meningsuiting geen optie is.' 
Het lijkt op een dialoog tussen doven. De Chinese vertaling van de mensenrechtennota is in de prullenbak beland. 
'Als ik de mishandeling van gevangenen aankaart, erkennen de Chinezen het probleem. China stuurt zelfs 
gevangenisbewaarders op cursus naar Nederland. Nederlanders trainen ook Chinese politiemensen. Die leren 
mensen ondervragen zonder fysiek geweld, dat er andere manieren zijn om bewijsmateriaal te verzamelen, zoals 
sporenonderzoek.' 
Timmermans noemt mensenrechten 'de hoeksteen' van zijn beleid. Tegelijkertijd hecht het kabinet aan nationale, 
economische belangen. Uw bezoek was pas mogelijk na een reis van premier Rutte met ondernemers naar China. 
(zuchtend) 'Doelt u op de aloude discussie of Nederland koopman dan wel dominee is? Dat is een achterhaalde 
tweedeling. We hebben meer verantwoordelijkheden dan opkomen voor mensenrechten. 

'Er zijn drie prioriteiten in het buitenlands beleid: veiligheid, welvaart, mensenrechten. Dat is al decennia zo. In 1979 
(onder het centrumrechtse kabinet Van Agt-Wiegel, red.) werd de trits geformuleerd. Toen stond er dat het 
behartigen van mensenrechten 'van wezenlijk belang is voor het buitenlands beleid'. Maar het mag 'geen 
onevenredige schade toebrengen aan de twee andere prioriteiten.' Die passage is later geschrapt. 

'Nederland noemt mensenrechten niet voor niets de hoeksteen van het buitenlands beleid. Maar het denken over 
mensenrechten is veranderd. Verzakelijkt. Vroeger deden we een moreel beroep op andere landen. Het bekende 
opgeheven vingertje. Nu zeggen we: u loopt investeringen mis als u geen rechtsstaat bent, geen rechtszekerheid 
biedt - om het kort door de bocht te formuleren. We zijn bereid een prijs te betalen voor onze opvattingen. Met 
Europese sancties tegen Rusland halen we ons economische problemen op de hals.' 

Nederland staat ook bloot aan buitenlandse kritiek. Een Duitse rechter blokkeerde onlangs het terugsturen van een 
Somalische asielzoeker naar Nederland, omdat een 'menswaardig bestaansminimum' hier niet kan worden 
gegarandeerd. De Raad van Europa, voorvechter van de mensenrechten, bekritiseerde de Nederlandse aanpak 
van mensenhandel. 
Kan Nederland, gezien die kritiek, andere landen met gezag aanspreken? 
'Als je een dialoog wilt over mensenrechten, moet je bereid zijn kritiek te incasseren. Het is goed voor onze 
geloofwaardigheid dat we niet doen alsof in eigen land alles perfect is. Ik stelde tijdens mijn bezoeken altijd de 
vraag: heeft u aanmerkingen op ons beleid? In islamitische landen vraagt men vaak of Nederland islamofoob aan 
het worden is en of het nog een open, tolerant land is. Ik erken dat er spanningen zijn tussen bevolkingsgroepen. 
Maar ik wijs natuurlijk ook op de godsdienstvrijheid.' 
Ook in eigen land klinkt kritiek. Amnesty International, afdeling Nederland, vraagt zich af wat de dialoog met 
Saoedi-Arabië waard is. Dat land voltrekt steeds vaker de doodstraf. 
'Ik ben twee keer in het land geweest en heb er harde woorden gesproken. Men heeft nooit gezegd: u mag ons niet 
aanspreken op de doodstraf.' 
Later dit jaar reist minister Timmermans naar het land om handelsbelangen veilig te stellen. Dan heeft de koopman 
toch van de dominee gewonnen? 
'Er is iets anders aan de hand. In de ogen van de Saoedi's heeft PVV-leider Wilders de profeet beledigd met anti-
islamitische teksten op een sticker met de vlag van het land. Dat ligt gevoelig. De steen des aanstoots is niet dat 
Wilders klaagt over de mensenrechten in Saoedi-Arabië.' 
Amnesty zegt ook: stop met stille diplomatie, steun openlijk verdedigers van mensenrechten. 
'Dat doen we in tal van landen. Nederland gaat veel verder dan alleen het streven naar een dialoog. We bieden 
huisvesting en bescherming aan mensenrechtenactivisten die zich bedreigd voelen. Het project Shelter City in Den 
Haag geeft tien mensen per jaar de kans om hier, met een visum van drie maanden, op adem te komen. Een 
advocaat uit Rwanda, een mensenrechtenactivist uit Zuid-Soedan, een Cubaanse kunstenaar.... Het is een 
succesvol project dat wordt uitgebreid naar andere steden. 

'Ons uitgangspunt is dat we niet in Den Haag bepalen hoe het moet, maar dat we aansluiting zoeken bij mensen 
die in hun eigen land actief zijn. Daarbij kom je voor dilemma's te staan. Onze actieve -ook financiële steun - aan 
mensenrechtenactivisten heeft in een land als Rusland zeker geholpen. Ze hebben het me zelf gezegd, zoals de 
voorvechters van homorechten vorig jaar tijdens de Canal Pride in Amsterdam. Mensenrechtenorganisaties zien 
zich in Rusland geconfronteerd met allerlei tegenmaatregelen. Zo moeten ze zich laten registreren als 'buitenlandse 
agent'. 

'Regeringen verwijten mij dat Nederland mensen en groepen ondersteunt die zij als oppositie beschouwen. Tijdens 
mijn bezoeken praat ik met mensenrechtenverdedigers, dissidenten, academici, kritische bloggers. Onze aanpak 
zet soms kwaad bloed bij regeringen. Maar daar trekken we ons niets van aan.' 
Onze aanpak zet soms kwaad bloed bij regeringen. Daar trekken we ons niets van aan (Lionel Veer vertrekkend 
mensenrechtenambassadeur) 
 
Graphic

 
Moskou, 2011: homoactivist Daniel Choi wordt gearresteerd. Nederland steunt de Russische homobeweging.
Foto Reuters
Foto Klaas Jan van der Weij
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Civil Rights (94%); Human Rights (94%); Human Rights Violations (75%); International Relations (74%); 
Human Rights Organizations (70%); Freedom Of Expression (69%) 
 

Load-Date: August 4, 2014

 
End of Document





Goedkoop, maar verder ook in orde?
de Volkskrant
5 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 23
Length: 924 words
Byline: DOOR PETER DE WAARD
Body


Westerse fabrikanten die willen weten waar ze hun spullen voor een 'eerlijke' prijs kunnen laten maken, kunnen 
terecht op de risicochecker van MVO. 
'Hallo, ik wil een eigen webshop beginnen. ik wil daar tanktops verkopen. ik wil ze zelf bedrukken en zelf labelen. 
Waar kan ik de goedkoopste vinden? Liefst een beetje van goede kwaliteit.' 

Je bent creatief en hebt geen werk. Maar je bent gek op mode. Misschien is het een idee om een eigen bedrijf te 
beginnen. Tanktops worden op het internet te koop aangeboden uit alle windstreken: van Bangladesh tot Thailand 
en China. De inkoopprijzen variëren: voor 2,50 dollar (1,86 euro) per stuk is een flink partijtje te koop. Maar op een 
andere site worden ze aangeboden voor 1,80 dollar. En met een beetje googelen zijn ze te vinden voor 1,50 dollar. 
En daar 1,44 dollar. Of zelfs 1,38 dollar per stuk. 

De prijs is niet alleen doorslaggevend. De levertijd kan een rol spelen. En ook de vrachtkosten. Sinds vorig jaar een 
textielfabriek in Bangladesh instortte en 1.127 mensen het leven verloren en 2.500 gewond raakten, weten 
textielondernemers dat er ook een ander risico is: de werkomstandigheden van de mensen die de tanktops of 
andere artikelen maken. In de fabriek, waar illegaal vier etages op waren gezet, bleken werknmers onder zeer 
onveilige omstandigheden spullen voor merken als Primark, Benetton, Matalan en Joe Fresh te fabriceren. 

Wie werk in een ander land uitbesteedt loopt niet alleen het risico van onveilige arbeidsomstandigheden, maar ook 
van kinderarbeid, onderbetaling, corruptie, milieuvervuiling, discriminatie op grond van ras of sekse of schendingen 
van de mensenrechten zoals het verbod om lid te worden van een vakvereniging. Wie toch met dergelijke 
producenten in zee gaat, loopt kans op fikse reputatieschade, zo niet strafvervolging. 

Stichting MVO Nederland wil dat bedrijven een eerlijke prijs betalen voor een goede kwaliteit. Daarom produceerde 
de stichting vorig jaar een zogenoemde MVO-risicochecker: bedrijven konden op internet een site openen die hen 
per land, afhankelijk van het product dat ze willen inkopen of laten maken, wijst op de risico's, de controles die ze 
moeten uitvoeren om die te achterhalen en de manier waarop ze de risico's kunnen verkleinen. Inmiddels hebben 
bedrijven al vierduizend landenrapporten uitgedraaid. 

Onlangs presenteerde MVO Nederland ook een interactieve wereldkaart waarop de landen staan waar de grootste 
risico's worden gelopen. Inmiddels is er ook een Engelstalige versie van de MVO-risicochecker en de kaart die 
wereldwijd wordt gebruikt. Op deze kaart is in een oogopslag te zien welke risico's ondernemers lopen per land, per 
sector en product. De kaart is samengesteld op grond van informatie van 726 openbare bronnen. Hieronder vallen 
publicaties van mensenrechtenorganisaties en milieuorganisaties maar ook het World Economic Forum, de 
Wereldbank, de WHO, de VN, Unesco, Somo en ook media als de Volkskrant en The Guardian. 

Woordvoerster Monique Boere van MVO Nederland zegt dat de lijst is samengesteld op grond van het aantal 
meldingen in deze publicaties. 'India staat het hoogst. Dat komt omdat het land het meest wordt genoemd. Maar 
dat betekent niet dat het ook het land is waar de meest wordt gezondigd tegen maatschappelijk verantwoord 
ondernemen.' 

India is zeker niet het makkelijkste land te zijn om te ondernemen, met 109 meldingen van MVO-risico's. Vooral 
kinderarbeid wordt veel genoemd (35 meldingen), maar ook dwangarbeid en mensenhandel (13). In Brazilië zijn er 
82 meldingen van MVO-risico's. Ook daar is sprake van kinderarbeid (19), dwangarbeid en mensenhandel (10) en 
afname van biodiversiteit en ontbossing (8). 

Ook in ontwikkelde landen zijn er risico's. Bekend is bijvoorbeeld dat in de Italiaanse schoenenindustrie, die het 
hoogseizoen van de productie in de zomermaand juli heeft, een deel van de productie wordt uitbesteed aan 
onderaannemers die met illegalen werken. 

Werken in een land waartegen sancties gelden, is niet per definitie in strijd met het maatschappelijk verantwoord 
ondernemen. Wie als bedrijf zaken doet in Rusland kan even goed maatschappelijk verantwoord opereren als in elk 
ander land. In de MVO-risicolijst heeft Rusland 29 meldingen, tegen de VS 16. 
G-Star geeft uitgebreid inzicht in fabricage 
De Nederlandse spijkerbroekenfabrikant G-Star heeft zijn eigen interactieve wereldkaart gemaakt met de 
productielocaties van het merk. De kaart toont alle fabrieken waarmee G-Star minstens twee jaar een relatie heeft. 
Het gaat om 27 fabrieken in landen als China, India, Bangladesh en Portugal. Zij maken gezamenlijk meer dan 95 
procent van G-Stars collectie. 
Eerder maakten merken als Nike, Adidas, H&M, Levi's en Patagonia al bekend waar ze hun producten laten 
maken. G-Star gaat een stap verder. Op de interactieve wereldkaart wordt naast de fabrieksnaam ook getoond 
welke producten er worden gemaakt, hoeveel mensen er werken, wat de man/vrouw-verhouding is, welke MVO-
certificaten het bedrijf heeft en met welke ngo's de fabriek samenwerkt. 
Er zijn nog altijd veel kledingbedrijven die denken dat het openbaren van productielocaties gelijkstaat aan het 
verspelen van het concurrentievoordeel. Volgens G-Star geldt dat vooral voor bedrijven die slechts concurreren op 
prijs en niet op design of kwaliteit. Transparantie is, aldus G-Star, een noodzakelijke stap op weg naar een 
verantwoorde kledingindus-trie. Daarmee haakt het bedrijf in op een trend die volgens kenners onomkeerbaar is: 
radicale transparantie tegenover consumenten over productie en zelfs bedrijfsvoering. 
 
Graphic

 
De MVO-risicochecker laat ondernemers per land en per product zien in hoeverre er sprake is van maatpelijk 
verantwoord ondernemen. In India is dat op 109 punten niet het geval.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Child Labor (87%); Sweatshops (80%); Business Ethics + Corporate Citizenship (63%); Company 
Structures + Ownership (63%) 
 

Company:  MATALAN RETAIL PLC (54%) 
 

Industry: Fashion + Apparel (94%) 
 

Load-Date: August 4, 2014

 
End of Document





De een vlucht, de ander zwemt
de Volkskrant
5 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 725 words
Byline: VAN ONZE CORRESPONDENT JAN HUNIN
Body


Reportage Niemandsland 
Het is alsof beide partijen hebben afgesproken ons te vermoorden, zegt een kelnerin in Kirovske, een dorp dat 
letterlijk tussen twee vuren zit. De helft van de inwoners is al weg. En de andere helft? 
Olga Kovjakina, een vrouw van een jaar of vijftig met twee vooruitstekende gouden tanden en een apart gevoel 
voor humor, staat bij het station van Kirovske te wachten op de bus. En hoe gaat het met haar? 'Ja, heel goed', 
antwoordt ze. 'Ik ben mijn huis kwijt, mijn werk, maar verder gaat het uitstekend met me.' 

Zo uitstekend gaat het dus niet met Olga. Ze komt uit Sjachtarsk, een mijnbouwstad ten westen van Donetsk, waar 
al een week lang zwaar gevochten wordt. De inzet is groot. Als het Oekraïense leger er in slaagt de stad in te 
nemen, wordt Donetsk afgesneden van de rest van het door de rebellen gecontroleerde gebied. Voorlopig lijkt dat 
niet te lukken. Vijftienhonderd Oekraïense soldaten zouden in Sjachtarsk omsingeld zijn door pro-Russische 
rebellen. 

Dat klinkt niet erg hoopgevend, als je daar woont, en Olga zou dan ook willen weten of er nog iets van haar huis 
overblijft. Maar ze zal geduld moeten oefenen, want de bus naar Sjachtarsk rijdt niet meer. Er zit voor Olga niets 
anders op dan nog een nachtje bij haar zoon Andrei te blijven logeren. 

Plaats heeft die genoeg natuurlijk, want zijn vrouw en kind hebben Kirovske verlaten. Zoals veel inwoners hebben 
ze het zekere voor het onzekere genomen. Er zijn al te veel dorpen beschoten in dit niemandsland tussen de 
rebellen en het Oekraïense leger. De inwoners zitten er letterlijk tussen twee vuren. 

Het is alsof beide partijen afgesproken hebben ons te vermoorden, klaagt de kelnerin van de plaatselijke 
kozakkenbar. Ze wil vrede natuurlijk, maar zoals de rest van de inwoners van Kirovske laat ze er geen misverstand 
over bestaan wie de schuldige is. 'Konden ze ons niet met rust laten?', zegt ze over de Oekraïense troepen. 

Maar dat deden ze dus niet, met het gevolg dat sinds het begin van de vijandelijkheden ongeveer de helft van de 
dertigduizend inwoners de stad heeft verlaten. 

Het ziet er niet naar uit dat het daarbij zal blijven. Richting Kirovske kom je voortdurend auto's tegen met bordjes 
waarop - in het Russisch en Oekraïens - 'kinderen' staat geschreven. Het zijn bewoners die hun familie in veiligheid 
proberen te brengen, ook als ze geen kinderen hebben en er een kooi met parkieten op de achterbank staat. Je 
weet maar nooit wie je onderweg tegenkomt. Het Oekraïense leger heeft tijdens het weekend stellingen in de buurt 
ingenomen. 

Veel reden om te blijven hebben de inwoners van het niemandsland rond Kirovske natuurlijk niet. In de 
steenkoolmijnen, waarvan de schachttorens hier en daar tussen de velden opduiken, wordt door de oorlog niet 
meer gewerkt. 

De mijnwerkers zijn met verplichte vakantie gestuurd. Zelfs de privémijntjes met hun levensgevaarlijke schachten 
liggen stil. 

Als vluchteling moet je wel weten waarheen, natuurlijk. Niet iedereen in Kirovske heeft familie wonen in Donetsk 
of, nog beter, in de rest van Oekraïne. Bovendien kan je als man beter oppassen: er gaan geruchten dat het 
Oekraïense leger alle mannen tot de leeftijd van 65 jaar mobiliseert. 

En dan zijn er diegenen die hun have en goed niet willen of kunnen achterlaten, vooral gepensioneerden en 
boeren. Er moet toch iemand de velden bewerken. 

Zo telt Kirovske nog een heleboel achterblijvers, die er met zijn allen het beste van proberen te maken. Tegenover 
het station, waar Olga wacht op een bus die niet komen zal, zijn twee tienermeisjes in de carwash een Chevrolet 
Lancetti aan het wassen. 'We doen alsof alles normaal is', lacht de eigenares. Oorspronkelijk komt ze uit Abchazië, 
maar ze woont al twintig jaar in Kirovske en ze neemt de oorlog erbij. Dat doen ook de zonnebaders die verfrissing 
zoeken in een van de meren in de omgeving. Het is bloedheet. 

Ook in Donetsk, dat langzaam maar zeker door het Oekraïense leger wordt ingesloten, is de oorlog soms ver weg. 
Ja, het centrum ligt er opvallend verlaten bij en veel winkels zijn dicht, maar er zijn nog treinen die rijden en de 
straten worden, opmerkelijk genoeg, schoongeveegd. 

Ook het postkantoor in de hoofdstraat is gewoon open. 'Luchtpost?', vraagt de zegelverkoopster achter het loket. 
'Dat is twee grivna meer dan gewoon.' 
Voortdurend komen auto's langs met bordjes waarop 'kinderen' staat 
 
Graphic

 
Een huilende vrouw staat met haar bagage langs een weg bij het dorp Hrabove, naast het MH17-rampgebied, dat 
zij probeert te ontvluchten.
Foto Bulent Kilic / AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Weapons + Arms (69%); Armed Forces (69%); Communities + 
Neighborhoods (68%); Terrorist Organizations (65%) 
 

Load-Date: August 4, 2014

 
End of Document





Pas toen mijn moeder me overeind hielp, had ik door dat ik gewond was 
geraakt aan mijn knie
de Volkskrant
5 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 5
Length: 743 words
Byline: IRENE DE ZWAAN
Body


Naam Muntaser Mohammed (22) 

Ging van Beit Hanoun naar Gazastad 

Is student Frans 


'Op 22 juli besloten mijn familie en ik te vluchten uit Beit Hanoun. We waren niet de enigen. Het hele dorp was op 
de vlucht geslagen. Ik had mijn kleine broertje van 3 jaar oud aan mijn hand. Om half negen 's ochtends zoemde er 
een drone boven onze hoofden. Niet veel later landde de eerste raket op tien meter afstand van ons. Daarna 
volgde een tweede raket, op zeven meter. Een derde, op twee, drie meter. 

'Bij de eerste raket dook ik boven op mijn broertje om hem te beschermen. Er was overal stof. Mijn ouders, die vlak 
achter ons liepen, dachten dat we dood waren. Toen het stof was opgetrokken, vond mijn moeder mij op de grond. 
Ze schreeuwde en huilde, van schrik en opluchting tegelijk omdat we nog leefden. Pas toen ze me overeind hielp, 
had ik door dat ik gewond was geraakt aan mijn knie. Het bloedde hevig, maar ik voelde niet veel pijn. Dat kwam 
later pas. Ik heb drie kilometer moeten lopen. Uiteindelijk was er een auto beschikbaar die mij en mijn familieleden 
naar Gazastad kon brengen. Daar werd ik in een ziekenhuis behandeld. Daarna kon ik in een huis van een kennis 
terecht. 

'Inmiddels gaat het goed met m'n knie. De situatie in Gazastad is lastig. We wonen met z'n twintigen in een klein 
appartement. Ik klaag niet. Er zijn appartementen waar vijftig man ondergebracht worden. De dagen zijn lang en 
beangstigend. De universiteit is gesloten, maar omdat ik Frans studeer, kan ik mijn taalkennis goed inzetten om 
Franse journalisten in Gaza te helpen.' 
Toen zich gisteren een rij gewonden voor het ziekenhuis had gevormd, werd er een drone ingezet. Daarbij viel één 
dode 
Naam Basman al Ashi (58) 

Ging van Gazastad naar Bani Suhaila 

Is directeur van het (verwoeste) al-Wafa ziekenhuis 


'Slapen doe ik nauwelijks nog. Alleen als ik voel dat m'n ogen dichtvallen en het onverantwoord is om patiënten te 
behandelen, slaap ik twee of drie uurtjes. 

'Na bombardementen nabij Suhaila werden er gisteren tientallen gewonden naar ons ziekenhuis gebracht. Er was 
chaos, paniek. Toch moest ik patiënten aan de deur weigeren. Sinds het al-Wafa-ziekenhuis, waar ik voorheen 
werkte, is verwoest, heb ik nog maar ruimte voor 16 personen. We haddden 10.000 vierkante meter tot onze 
beschikking, nu 200. We werken met vier doktoren. Dat zijn er veel te weinig. 

'Het Palestijnse ministerie voor Volksgezondheid heeft iedereen die in staat is een wond te verbinden opgeroepen 
om te helpen. Alle handen, ook zonder medische ervaring, zijn welkom. Via de grens komen alleen journalisten en 
een beperkt aandeel medische middelen binnen. Doktoren worden zowel aan Israëlische als Egyptische zijde van 
de grens geweigerd. 

'Toen zich gisteren een rij gewonden voor het ziekenhuis had gevormd, werd er een drone ingezet. Daarbij viel één 
dode. Ook werd onze ambulance vernietigd. Ik kan mijn werk in deze omstandigheden nauwelijks doen. Als er een 
gewonde binnenkomt die ik niet kan helpen, leg ik familieleden uit hoe ze moeten handelen. Ik geef ze medicijnen 
en stuur ze naar huis of verwijs ze door naar een ander ziekenhuis. Ja, zelfs als ze een arm missen. Ik heb geen 
andere keus.' 
We hebben nauwelijks water en elektriciteit. Bovendien is onze familie uiteengescheurd 
'Beit Hanoun ligt aan de grens met Israël. De eerste week dat de oorlog begon, werd ons dorp al hevig 
gebombardeerd. Er zouden zich Hamasstrijders ophouden, zo luidde het argument aan de andere kant van de 
grens. Met mijn zes kinderen en mijn vrouw ben ik naar het huis van mijn ouders vertrokken. Die woonden aan de 
rand van het dorp. Het was er enorm druk. Mijn ouders vingen tientallen vluchtelingen op. 

'Lang konden we daar niet blijven, want ook de rand van het dorp werd aangevallen. We zijn vervolgens naar 
Gazastad vertrokken. Daar hebben we familie. Ik had het geluk dat ik een kamer kon vinden. Daar wonen we nu 
met z'n achten. Het is krap en de omstandigheden zijn zwaar. We hebben nauwelijks water en elektriciteit. Onze 
familie is uiteengescheurd. Mijn moeder zit op één plek, mijn vader op een andere. Omdat het telefoonnetwerk vaak 
plat ligt, is het lastig om contact te onderhouden. 

'In Beit Hanoun woont bijna niemand meer. 90 procent van de 45 duizend inwoners is vertrokken. De Gazastrook 
bestaat uit 365 vierkante kilometer. Waar moeten al die mensen heen? De situatie in Gazastad is onbeschrijfelijk. 
Mensen leven in moskees, scholen, garages, op de trappen van een ziekenhuis. Of op straat.' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); Health Care Professionals (73%); Death + Dying (73%); Shootings 
(70%); Viruses (65%); Infectious Disease (64%); European Union (64%) 
 

Industry: Pharmaceuticals Agents + Products (64%) 
 

Load-Date: August 4, 2014

 
End of Document





Burgermoed
de Volkskrant
6 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1096 words
Byline: DOOR ROBERT VUIJSJE
Body


Land van afkomst, interview Hans Jansen 
Welke rol speelt afkomst in een leven in Nederland? Robert Vuijsje onderzoekt dat in een reeks interviews. Hans 
Jansen kent het gevoel niet bij de groep te horen. 
In gesprek 
Schrijver Robert Vuijsje (Alleen maar nette mensen, Beste vriend) gaat voor V in gesprek met bekende en minder 
bekende Nederlanders over de rol die afkomst speelt in hun leven. Hij spreekt onder anderen met de rapper 
Fresku (Brabantse moeder, Antilliaanse vader) en zangeres Berget Lewis (Brits-Guyaanse moeder, Surinaamse 
vader). 

De vader van Hans Jansen sprak in een andere taal met zijn ouders. 'Hij had het vaak over de slag bij Warns. Een 
belangrijk feit, de Friezen hadden de Hollanders daar verslagen. We woonden in Amsterdam, in de Johannes 
Verhulststraat. Dat was een arme buurt, pas in de jaren zeventig werden die huizen gemoderniseerd. Mijn ouders 
hadden kleine baantjes. Rijksambtenaar noemden ze dat trots. Fries was beter dan Hollands, dat gevoel brachten 
ze sterk op mij over.' 
Waarom woonden ze dan in Amsterdam? 
'Ze kwamen met dezelfde reden als alle andere allochtonen. Werk. Halve dorpen verhuisden van Friesland naar 
de Randstad.' 
En toen sloeg u ook nog de eerste klas over van de lagere school. 
'Mijn ouders bedoelden het vast goed, maar ik miste het begin van de schoolperiode. Op school wist ik slecht hoe 
de dingen functioneerden, in elke klas was ik veruit de jongste. Daar begon het gevoel: ik zit wel tussen deze 
mensen, maar ik hoor hier helemaal niet bij. Psychiaters kunnen daar jaren mee voort, het gevoel van niet bij de 
groep horen.' 
Kwam daar ook uw interesse voor de islam vandaan? 
'Ik ontwikkelde een obsessieve belangstelling voor godsdiensten. Het zijn natuurlijk allemaal rariteitenkabinetten. 
Alle religieuze groepen moest ik langs, dat was niet te onderdrukken. Bij de mormonen was het makkelijk, die 
kwamen aan de deur, dan gaf ik ze een kopje koffie. De islam viel samen met een andere idiote hobby. Ik 
bestudeerde de oorsprong van woorden. Bijvoorbeeld dat 'hortus' en 'garden' van hetzelfde woord afstammen. De 
Semitische talen waren daar bij uitstek geschikt voor. Ik ging Arabisch studeren. De literatuur bestaat bijna alleen 
uit poëzie, daar kon ik niets mee. De islam is veruit het interessantste in het Arabische taalgebied.' 
Bent u zelf religieus geweest? 
'Tot mijn schaamte ben ik rond 1980 in Egypte katholiek geworden. Wanneer je daar zei dat je geen religie had, 
probeerden ze je te bekeren tot de islam. Van dat gezeur werd ik verlost door mezelf als katholiek te bestempelen.' 
Denkt u dat God bestaat? 
'Dat moest ik maar eens aan de pastoor gaan vragen. 

'Ik wist dat de sharia bestond. En dat de doodstraf stond op het beledigen van de profeet Mohammed. Maar dat 
was theoretische kennis. Ik had nooit iemand ontmoet op wie die doodstraf was toegepast. Het verandert toch 
wanneer zoiets gebeurt bij iemand die vaak hier in deze kamer bij mij op bezoek kwam. 

'In de periode voor hij werd vermoord, zag ik Theo van Gogh vrij veel. Hij zei steeds: de dorpsidioot zullen ze toch 
niet vermoorden, ze moeten Ayaan hebben. Ik was erbij toen Ayaan werd gebeld, door Donner of iemand anders, 
dat ze moest onderduiken. Op die avond deed ze iets vreemds: ze zei tegen me dat ik ook moest onderduiken. 
Later bedacht ik dat zij moest hebben gehoord dat leden van de Hofstadgroep Arabisch studeerden bij mij aan de 
universiteit in Leiden.' 
Bent u door die moord geradicaliseerd? 
'Zo zou ik het niet noemen. Het was geen spelletje meer. De islam beïnvloedt wel degelijk het leven in Nederland. 
Tot de moord op Theo van Gogh was mijn toon beschrijvend geweest, daarna besefte ik dat alleen elegante stukjes 
schrijven niet genoeg was, ik moest duidelijker aan de bel trekken. Ik ben best bereid te stoppen met uitleggen wat 
de islam werkelijk is. Maar dan moeten die anderen ook stoppen met liegen over wat de islam werkelijk is.' 

Toen ik hem belde, dacht Hans Jansen eerst dat ik per abuis zijn nummer had gedraaid. Hij wilde ophangen en zei: 
'Dan kunt u nu weer een net persoon opbellen.' Nadat ik had verteld over de Volkskrant vroeg hij of ze hem daar 
wel wilden hebben. 
Voelt u zich kaltgestellt? 
'Zodra je met de PVV in aanraking komt, ben je een vieze man geworden. Het wordt er altijd bij gehaald. En waar 
gaat het nu helemaal over? Over de vraag hoe je belastinggeld het beste kunt verdelen.' 
Bestaat er iemand die bij de naam PVV als eerste denkt aan belastinggeld verdelen? 
'Nee, maar dat komt doordat ze het zich niet realiseren. Dat is echt waar het in de politiek om gaat. Besteed je het 
belastinggeld aan de verzorging van ouderen of aan Marokkaanse gezinshereniging en allerlei onduidelijke clubs? 
Ik vind dat de belastingpenningen moeten gaan naar de mensen die ze hebben opgebracht.' 
Wat vond u van de woorden 'minder minder minder'? 
'Of het inhoudelijk of tactisch handig was, dat weet ik niet. Ik til er niet zo zwaar aan. Uittredende PVV'ers die 
minder zwaar veroordeeld willen worden, kunnen hun schuld afkopen door te zeggen dat ze die woorden te ver 
vonden gaan.' 
Wat is het verschil tussen u en de mensen met wie u vroeger omging? 
'Dat ik wist dat wat Wilders zei waar is. Mijn collega's wisten het ook. Het ontbrak ze aan burgerlijke moed om er, 
voor hun pensioen, mee naar buiten te treden.' 
U heeft geen contact meer met mensen van tien jaar geleden. 
'Met mensen van drie jaar geleden heb ik al bijna geen contact meer. Ik weet niet of het wijst op een karakterfout bij 
mij of bij hen.' 
Voelt het eenzaam? 
'Ik was toch al eenzaam. Het liefste zit ik in mijn eentje boeken te bestuderen met onregelmatige werkwoorden. Op 
mijn leeftijd gaan mensen om je heen dood, je wordt vanzelf eenzaam. Bernard Lewis stuurde me zijn nieuwe boek. 
Ik voelde me vereerd tot ik bedacht dat hij halverwege de 90 is. Hij heeft geen jaargenoten meer om het heen te 
sturen.' 
Met wie gaat u nu om? 
'Wat minder intellectuele types. Ook wel mensen van de PVV. Nee, je moet ze geen leden noemen. Je kunt er niet 
lid van worden, hè. Het is geen gezelligheidsvereniging.' 

Hans Jansen (Nederland, 1942) was arabist aan de universiteiten van Leiden, Groningen en Utrecht. Bij de 
verkiezingen voor het Europees Parlement van afgelopen april stond hij op de lijst voor de PVV. Met zijn vierde plek 
op de kandidatenlijst heeft hij een zetel gekregen. 

Nederlands 

'Dat voel ik me altijd' 

Fries 

'Sinds de kleuterschool niet meer' 

Eten 

'Wokgroente met vlees en vissaus, dat heb ik opgepikt in Thailand' 

Muziek 

'Mozart en Haydn' 

Beste vriend 

'Mijn vriendin Loukie' 
'Zodra je met de PVV in aanraking komt, ben je een vieze man geworden' 
 
Graphic

 
Hans Jansen
Foto Robin De Puy
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Religion + Spirituality (94%); Muslims + Islam (84%) 
 

Load-Date: August 5, 2014

 
End of Document





'Al die woede tegen ons is onbegrijpelijk'
de Volkskrant
6 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1406 words
Byline: VAN ONZE VERSLAGGEVER ARIEJAN KORTEWEG
Body


Interview Familie Sulaiman 
Maandag demonstreerden yezidi's in Den Haag. Ze verkeren in spanning sinds ISIS-strijders Sinjar in Noordwest-
Irak zijn binnengetrokken. 
Het grote televisiescherm dat de kamer beheerst, staat sinds zondagavond afgestemd op KNN Channel, de zender 
van Koerdistan. Er passeren beelden van mensen die demonstreren, schietende soldaten op pick-ups, een foto van 
een doodsbang meisje vastgehouden door twee ISIS-strijders, foto's van een grote groep mensen in kleurige 
kleding die schuilt onder een overhangende rots, hulpgoederen die worden uitgeladen, een toespraak. 

'Waar ik bang voor ben, is dat ISIS ook ons heiligdom Lalish zal vernielen', zegt Shex Sulaiman, de vader des 
huizes. Isam, zijn strijdbare zoon, gelooft niet dat zoiets zal gebeuren: 'Dat is midden in Koerdistan, daar kunnen ze 
niet komen.' Maar vader blijft somber: 'ISIS kan overal komen.' 

De familie Sulaiman, met echtgenote Niam Samir, dochter Parichan Ibrahim, neef Ibrahim Shegsfok en nog een 
hele trits kinderen en verwanten, is verzameld in het rijtjeshuis van Sulaiman in de componistenbuurt van Almere. 
Sinds zondag het nieuws kwam dat de strijders van ISIS Sinjar in Noordwest-Irak waren binnengetrokken, verkeren 
ze in grote spanning. Er komen berichten over mannen die vermoord zijn, vrouwen die worden ontvoerd, meisjes 
van vier of vijf jaar die in koelen bloede zijn gedood alleen omdat ze oorbellen hadden gedragen, bekeringen onder 
bedreiging met onthoofding. Vanuit Almere wordt er gebeld en getwitterd met ooms, tantes en verre neven om 
nieuws te horen. 

Sulaiman en zijn familie zijn, net als de meeste inwoners van Sinjar, yezidi's, een van de oudste 
geloofsgemeenschappen van het Midden-Oosten. De helft van de ongeveer een miljoen yezedi's woont in Noord-
Irak, in dezelfde streken als de Koerden, met wie ze verwant zijn. Maar waar de Koerden zich onder dwang 
bekeerden tot de islam, hielden de yezidi's ondanks alle vervolgingen vast aan hun eigen geloof. Voor de 
soennitische strijders van ISIS zijn het satanaanbidders. Ze worden nu, net als de christenen, uit hun woningen 
verdreven en soms vermoord. 

De eerste ontmoeting met de yezidi's was maandag, op het Plein in Den Haag. Daar werd - hartje zomer, nergens 
een parlementariër te bekennen - gedemonstreerd. Een moeilijk thuis te brengen groep van zo'n tweehonderd 
mannen, vrouwen en kinderen stond in een carré. Ze riepen onverstaanbare leuzen, hielden de in bloedletters 
geschreven naam Sanghal omhoog, sommigen liepen rond met de foto van een gebouw met een piramidevormig 
dak. Een dame zat in meditatiehouding op een kleedje. 

Dit waren duidelijk amateurs als het op demonstreren aankomt: geen megafoon, iele letters op onleesbare 
spandoeken. Maar hun felheid compenseerde dat ruimschoots. De besnorde man die een toespraak hield had 
tranen in de ogen, ook een oudere vrouw kon haar tranen niet bedwingen. 

Het bleken Nederlandse yezidi's, zondagavond door Sulaiman opgetrommeld zodra het nieuws uit Sinjar bekend 
werd. Ze waren gekomen om hulp te vragen, aan een minster of parlementslid. 'Onze mensen zijn in nood; Europa, 
Amerika, kom ons helpen.' Een medewerker van de SP was de enige die ze te spreken kregen, hij beloofde de 
boodschap door te geven aan Kamerlid Harry van Bommel. 

Diezelfde avond bij Sulaiman in Almere is daar weer dat gebouw met het piramidedak, dit keer afgebeeld op een 
wandtapijt dat een muur van de kamer bedekt. Het is Lalish, vertelt Sulaiman, het bedevaartsoord van de yezidi's. 
In 1992 vluchtte Sulaiman met zijn familie uit Irak omdat Saddam Hoessein de Koerden liet vermoorden. Hij kwam 
terecht in een vluchtelingenkamp in Turkije, waar de Nederlandse regering hem uitnodigde naar Nederland te 
komen. Nu werkt hij als tolk voor de Immigratie- en Naturalisatiedienst. 'Ik was de eerste yezidi in Nederland', 
vertelt hij. Geleidelijk zijn er meer geloofsgenoten gekomen, vaak vluchtelingen die later werden gelegaliseerd en 
hun gezin lieten overkomen. Ze wonen verspreid over het land, hebben geen vereniging of godsdiensthuis. 'Zo 
werkt het ook in Irak', vertelt Sulaiman. 'Het huis van de sheik is de plek om samen te komen. Ook mijn huis hier 
heeft daar vaak voor gediend.' 

Ontelbaar vaak zijn de yezidi's vervolgd, eerst door de christenen, later door de moslims. De verstandhouding met 
hen is altijd moeilijk gebleven, vertelt Sulaiman. Voor hen zijn yezidi's satanaanbidders. Ze zijn onrein: wat een 
yezidi bereidt, mag een moslim niet eten, melk van zijn vee mag hij niet drinken. Onder Saddam Hoessein kenden 
ze een periode van betrekkelijke rust. Die vervolgde de religieuze minderheden niet, al moest Sulaiman vluchten 
toen Saddam zich tegen de Koerden keerde. 

Iedereen heeft verhalen over wat de moslims hun volk hebben aangedaan. Niam Samir vertelt hoe haar oom uit 
een rijdende taxi werd geduwd toen de chauffeur er achter kwam dat hij yezidi was. Een neef heeft gehoord over 
een man die zijn huis voor een vriendenprijs aan zijn buurman verkocht en diezelfde nacht door diens broer werd 
beroofd van de opbrengst. Een moslim mag een yezidi doden zonder gestraft te worden. 

Met de Koerden hebben de yezidi's een ingewikkelde relatie. De verwantschap is groot. De yezidi's wonen in of bij 
de Koerdische regio's, ze spreken Koerdisch, en hun heiligdom Lalish ligt in het hart van Koerdistan. Voor hun 
veiligheid zijn ze afhankelijk van de peshmerga's, de Koerdische troepenmacht die los van het gezag in Bagdad 
opereert. In dat leger vechten ook yezidische mannen. 'Barzani, de president van Koerdistan, houdt van ons', 
verzekert Sulaiman. 

'Al die woede tegen ons is onbegrijpelijk', zegt Sulaiman. 'Weet u wat wij bidden: 'Oh mijn God, bescherm eerst 72 
naties en dan ons volk. Heb je een wens, dan vraag je God dat aan je omgeving te geven, dan aan alle mensen, en 
pas daarna aan jezelf. We hebben ons nooit tegen anderen gekeerd.' 

Dochter Parichan doet het gebed voor. Ze brengt beide handen met de palmen omhoog naar onder haar gezicht. 
'Zo wenden wij ons tot de zon', zegt ze. Het is alsof de stralen moeten worden ingedronken. 'Je hoeft niet veel te 
zeggen, het gebaar is genoeg.' 

De yezidi's behoren tot de oudste monotheïstische geloofsgemeenschappen van het Midden-Oosten. Zelf dateren 
ze het ontstaan van hun godsdienst op bijna 5000 voor Christus. In hun geloof zijn elementen van het christendom 
en de soefi-variant van de islam te herkennen, maar ook van het oud-Perzische geloof in Zarathustra. De kern van 
de religie wordt mondeling doorgegeven aan een volgende generatie. 
YEZIDISME 
God heeft volgens de yezidi's de wereld geschapen uit een parel en zeven engelen de opdracht gegeven over die 
schepping te hoeden. De belangrijkste van hen is Taus Malak, die wordt weergegeven in de gedaante van een 
pauw. De yezidi's bidden vijfmaal daags, vaak met hun gezicht naar de zon. Ze geloven in reïncarnatie. 

Yezidi word je door geboorte. Bekeringen zijn niet mogelijk, een yezidi die trouwt met een niet-yezidi verliest zijn of 
haar geloof. Het is daardoor een gesloten gemeenschap. Volgens de yezidi's waren ooit alle Koerden yezidi, maar 
lieten de meesten zich onder dwang bekeren tot de islam. Hun belangrijkste heiligdom, Lalish, ligt in Koerdistan. 
Daar ligt Sheikh Adi (1074 - 1162) begraven, die als de reïncarnatie van Taus Malak wordt beschouwd. Elke yezidi 
moet in Lalish worden gedoopt. 

Er zijn naar schatting ongeveer een miljoen yezidi's, waarvan de helft in noord-Irak. Ook in Turkije, Armenië, 
Georgië en Syrië zijn gemeenschappen van yezidi's. De afgelopen twintig jaar vestigden yezidi's zich in Europa. 
Scandinavië en Duitsland herbergen de grootste aantallen, in Nederland zouden er ongeveer 5.000 wonen. 
VEROVERING SINJAR 
De strijders van ISIS rukten zondag op naar het door de Koerische peshmerga verdedigde Shingal (Sinjar in het 
Arabisch), een stad in Noord-Irak vlakbij de Syrische grens waar veel Yezedi's wonen. Dertig Yezidis werden 
daarbij gedood. Volgens de Verenigde Naties zijn tweehonderdduizend Yezedi's op de vlucht geslagen. In de 
bergen waar ze heen vluchtten, zouden veel vrouwen en kinderen door honger en uitdroging zijn gestorven. De VN 
spreekt van een menselijke tragedie. De peshmerga zetten maandag een tegenoffensief in, daarbij geholpen door 
de Irakese luchtmacht. Ze zouden nu weer een deel van de stad in handen hebben. Ze zouden daarbij worden 
geholpen door Koerdische strijders uit Syrië. Eerder verjoeg ISIS de christenen uit Mosoul en vernietigde 
christelijke kerken. 
 
Graphic

 
De familie Sulaiman. 'Oh mijn God, bescherm eerst 72 naties en dan ons volk.'
Foto Guus Dubbelman / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Religion + Spirituality (65%); Weapons + Arms (62%) 
 

Load-Date: August 5, 2014

 
End of Document





Aantal asielaanvragen is in juni fors gedaald
de Volkskrant
6 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 6
Length: 81 words
Byline: ANP
Body


Brief aan Kamer 
Het aantal mensen dat in Nederland asiel zoekt, is in juni fors omlaaggegaan. Dat blijkt uit cijfers van de 
Immigratie- en Naturalisatiedienst (IND) die staatssecretaris Fred Teeven van Veiligheid en Justitie dinsdag naar 
de Tweede Kamer stuurde. In juni maand deden 1.758 een eerste asielverzoek tegenover 3.438 in mei. Vooral het 
aantal mensen uit Eritrea is na een enorme piek in april en mei inmiddels flink gezakt. Het aantal asielzoekers uit 
Syrië blijft wel hoog. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Justice Departments (82%); Immigration (75%); Prisons (68%) 
 

Load-Date: August 5, 2014

 
End of Document





ISIS en Al Qaida hebben nu ook Libanon in vizier
de Volkskrant
6 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 838 words
Byline: VAN ONZE CORRESPONDENT REMCO ANDERSEN
Body


Reportage Strijdtoneel Libanon 
Libanon dreigt te worden meegesleurd in de Syrisch-Iraakse oorlog. Arsal, een grensplaats, is ingenomen door 
ISIS-strijders. Vluchten kan niet meer. 
Bij de toegangsweg tot Arsal, een Noord-Libanese plaats aan de grens met Syrië, komt rond het middaguur een 
Humvee aanscheuren. Achterop houdt een lijkbleke Libanese militair zijn verbonden hand vast. Een granaatscherf 
heeft even ervoor een vinger afgerukt. Personeel van vier gereedstaande Rode Kruis-ambulances sleept hem uit 
de jeep. 'Er zijn hele zware gevechten', zegt zijn maat. 'Maar ons moraal is hoog.' 

Met donderend geraas stormde de Syrische burgeroorlog afgelopen weekeinde Libanon binnen. Met de 
grensplaats Arsal hebben de jihadisten van ISIS en Al Qaida hun eerste Libanese terrein veroverd, met zeker 17 
dode Libanese militairen en tientallen gewonden tot gevolg. Gevechten om de stad doen dinsdag het aantal 
slachtoffers oplopen, samen met de vrees voor meer geweld elders in het land. 

Slechts een enkele burger weet Arsal dinsdag te ontvluchten. 'Mensen zijn bang,' zegt Abu Mohammed vanaf de 
achterbank van een oude Mercedes. Hij heeft tijdens een kort staakt-het-vuren met zijn vrouw en vijf kinderen een 
legerpost weten te bereiken. 'Het is niet makkelijk om weg te komen.' Inwoners van Arsal zeggen dat strijders ze 
niet laten gaan; zonder burgers zou het leger de stad en de strijders erin makkelijk kunnen platschieten. 

Het zijn taferelen waarvoor Libanon lang heeft gevreesd. De overname van Arsal door ISIS-strijders, woedend over 
de gevangenneming van een van hun leiders door het Libanese leger, is vooralsnog vooral een lokaal conflict. 
Maar de strijd is een onheilspellende voorbode van wat ook in Libanon kan gebeuren als extremistische strijders 
vanuit Syrië oprukken. Uren nadat hun commandant in Arsal werd opgepakt, namen ISIS-strijders vrijwel 
probleemloos de stad in om zijn vrijlating te eisen. Daarbij werden ze geholpen door strijders van Al Qaida's 
Syrische afdeling - het al-Nusra Front - en andere islamistische rebellen. 

Het gebied rond Arsal geldt al langer als een achterhoedebasis voor Syrische rebellen. In de afgelegen 
smokkelplaats hebben Libanese autoriteiten weinig te vertellen, en net over de grens met Syrië hadden 
oppositiestrijders lang een hele strook berggebied in handen. Maar dat gebied verloren ze eerder dit jaar weer aan 
het regime, en daarop trokken vele duizenden vluchtelingen de grens over naar Arsal - waaronder veel strijders. 

'We verwachten dit al heel lang', zegt Mustafa al-Hojeiri (55), een lokale apotheker. Samen met zo'n 1.300 anderen 
ontvluchtten Mustafa en zijn gezin Arsal tijdens een wapenstilstand op zondagmorgen. 'Ik vreesde voor mijn vrouw 
en twee dochters', zegt hij vanuit een café een halfuur verderop. 

De aanval kwam niet plotseling, zegt Mustafa. De gevangenneming van de rebellenleider was de vonk, maar het 
plan voor een overname van Arsal was er al langer. Binnen enkele uren togen gewapende mannen vanuit de 
vluchtelingenkampen naar checkpoints in de stad en namen de Libanese soldaten daar gevangen. Pick-uptrucks 
voorzien van zwaar geschut stoven vanuit Syrië de bergkam over, inzittenden namen het politiebureau in, en 
openden de aanval op de legerbasis van Arsal. 

'Het ging heel snel, heel gecoördineerd, en de meeste strijders kwamen uit de kampen rondom de stad zelf', zegt 
hij. 'De mensen die we jarenlang voedden en onderdak boden, jagen me nu mijn huis uit.' 

De vraag is nu wat ze willen. Mustafa en andere inwoners van Arsal vrezen dat ISIS voet aan de grond probeert te 
krijgen in Libanon. Maar dat zal ze weinig verder brengen. Arsal is soennitisch, net als de meeste rebellen in Syrië. 
Maar de plaats wordt aan Libanese zijde omringd door de grotendeels sjiitische Bekaavallei, het domein van de 
pro-Assadgroep Hezbollah. 

Aan de Syrische kant van de grens hebben regimestrijders met hulp van Hezbollah sinds vorig jaar zomer het 
terrein weer in handen. ISIS walste Irak binnen dankzij aanvoerlijnen vanuit hun eigen gebied in Syrië (zie kaart), 
maar in Libanon zitten de jihadisten en hun bondgenoten opgesloten. 

Zoals altijd zet een gevecht elders in het land de rest van het kleine, verdeelde en zwakke Libanon op scherp. 
Zaterdag begonnen de gevechten in Arsal, en maandag vielen ook de eerste doden in Tripoli - een noordelijke stad 
waar vaker strijd is tussen voor- en tegenstanders van het regime in naburig Syrië. Radicale soennieten zien het 
Libanese leger als partijdig, en dinsdag namen zij een bus militairen in Tripoli onder vuur. Er vielen acht gewonden. 

Aan het eind van de middag wordt een wapenstilstand afgekondigd: 24 uur, vanaf zeven uur 's avonds. Even later 
bevestigt een inwoner van Arsal dat het schieten inderdaad is opgehouden. Het is te hopen dat het Libanese leger 
en rebellen uit Syrië een uitweg vinden, zegt deze man. 'Want er zijn hier bijna duizend strijders. Het Libanese leger 
kan de stad onmogelijk innemen zonder dat het grote aantallen burgerslachtoffers kost.' Dinsdagavond laat werd er 
alweer gevochten. 
 
Graphic

 
AP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Weapons + Arms (84%); International Relations (69%); Chemical + 
Biological Weapons (69%); Religion + Spirituality (63%) 
 

Load-Date: August 5, 2014

 
End of Document





Rehwinkel vindt zichzelf uit als crisismanager
de Volkskrant
6 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 486 words
Byline: VAN ONZE VERSLAGGEVERS ANA VAN ES JOS MAALDERINK
Body


Peter Rehwinkel, vorig jaar onverwacht opgestapt als burgemeester van de stad Groningen, begint zijn eigen bedrijf 
in crisismanagement. Dit doet hij nadat hij als burgemeester onder vuur kwam te liggen vanwege zijn optreden bij 
crises, en nadat een baan als crisismanager die hij vervolgens zou gaan bekleden plotseling niet meer bleek te 
bestaan. 
Rehwinkel (PvdA) probeert al maanden om een baan te krijgen in de wereld van internationale rampenbestrijding. 
In november 2013 verliet hij plotseling de stad Groningen, lang voor het aflopen van zijn eerste ambtstermijn als 
burgemeester. In Barcelona had hij zijn droomfunctie gevonden: hij zou Special Representative on Local 
Government Disaster Management worden bij de internationale tak van de Vereniging Nederlandse Gemeenten 
(VNG). 

Aangekomen in Spanje bleek dat het slechts ging om vrijwilligerswerk, waarbij Rehwinkel zijn mandaat verloor op 
het moment dat hij in Groningen was opgestapt als burgemeester. 

Nu is Rehwinkel terug: in Spanje opent hij zijn eigen bedrijf International Disaster and Crisis Management (IDCM). 
'Ben jij klaar voor een crisis?', vraagt hij de lezers van zijn website. Zo nee: Rehwinkel is dat wel. Een oorlog, 
aardbeving of vluchtelingenstroom? Bel hem voor advies-op-maat, contact met experts en levensreddende tips. 

Juist bij de lokale crises die Rehwinkel als burgemeester het hoofd moest bieden, lag hij onder vuur. Bij 
jongerenrellen in het villadorp Haren kreeg hij achteraf kritiek van zijn partijgenoot Job Cohen: hij was 'niet-
behulpzaam'. Toen in Groningen een overstroming dreigde, stond 's nachts zijn telefoon uit. 

Rehwinkel zegt in een reactie 'niet weer dezelfde reactie op steeds dezelfde meningen over hoe de Groninger tijd is 
gelopen' te willen geven. 'En in algemene zin kan ik zeggen dat je die ervaringen wel meeneemt.' Hij vertelt dat hij 
al een aantal opdrachten binnen heeft, 'maar het is niet gebruikelijk aan de pers te zeggen wie de opdrachtgevers 
zijn'. 

Neusje van de zalm van zijn bedrijf wordt een training voor bestuurders met weinig ervaring in crisismanagement. 
Rehwinkel wil daarbij putten uit zijn ervaring als voorzitter van een VNG-delegatie die de hulpverlening na de 
tsunami in Sri Lanka in 2004 evalueerde. Eerder evalueerde Rehwinkel de opvang van Syrische vluchtelingen. 

Hij wil een helpende hand bieden bij hulpverlening achteraf maar hamert ook op het belang van disaster 
preparedness. 'Een storm of vloedgolf hoeft niet op een ramp uit te lopen', legt hij uit. Hij denkt daarbij niet alleen 
aan rampen in verre werelddelen. 'In Nederland zelf zou je je bijvoorbeeld kunnen afvragen of we voldoende 
voorbereid zijn op het ebolavirus.' 

In Groningen wordt het burgemeestersambt momenteel waargenomen door Ruud Veerman (PvdA). Op een 
sollicitatieronde voor een nieuwe burgemeester reageerden onlangs slechts acht kandidaten, bijna de helft minder 
in 2009, toen Rehwinkel voor deze functie opging. 
 
Graphic

 
Peter Rehwinkel
Foto ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Administrative Law (94%); Legislation (86%); Law + Legal System (86%); Deregulation (76%); 
Environmental Regulation + Policy (76%); Legislative Bodies (76%); Educational Institution Employees (75%); 
Disaster + Emergency Relief (71%); Refugees (69%); Safety, Accidents + Disasters (69%) 
 

Load-Date: August 5, 2014

 
End of Document





Kiev vreest inval door Rusland
de Volkskrant
6 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 1
Length: 731 words
Byline: VAN ONZE VERSLAGGEVER BERT LANTING
Body


Bijeenkomst V-raad over Oekraïne op verzoek van Rusland zou opmaat zijn naar 'vredesoperatie' 
De Veiligheidsraad van de Verenigde Naties is vannacht op verzoek van Rusland bijeengekomen om de penibele 
humanitaire situatie in het oosten van Oekraïne te bespreken. Kiev vreest dat het debat de opmaat vormt voor een 
Russische interventie om de pro-Russische rebellen op de been te houden. 
Volgens de rebellen is er sprake van een 'humanitaire catastrofe' in de stad Loehansk. De inwoners van de stad, 
die omsingeld is door Oekraïense troepen, zitten al dagen zonder water en elektriciteit. Volgens de autoriteiten gaat 
het om 250 duizend mensen. Ook is er een nijpend gebrek aan medicijnen. 

Ruim de helft van de bevolking van de stad, die in handen is van de rebellen, is gevlucht. Volgens Vincent 
Cochetel, hoofd van de Europese afdeling van de VN-vluchtelingenorganisatie UNHCR, zijn dit jaar al meer dan 
730 duizend mensen voor het geweld in het oosten van Oekraïne naar Rusland gevlucht. 

De Oekraïense troepen maken zich op voor een operatie om Loehansk weer in handen te krijgen, evenals Donetsk, 
dat deels is afgesloten van de buitenwereld. De legerleiding heeft beloofd dat de troepen geen zware wapens tegen 
de steden zullen inzetten. Toch zijn honderden burgers gedood bij beschietingen van woonwijken. 

De Oekraïense autoriteiten zijn bang dat Rusland een argument zoekt om de rebellen te hulp te schieten nu die 
steeds meer in de knel raken. De Russische minister van Buitenlandse Zaken Sergej Lavrov opperde onlangs al 
om Russische vredestroepen naar Oost-Oekraïne te sturen. Die zouden erop moeten toezien dat de onderzoekers 
in het gebied waar het passagierstoestel van Malaysia Airlines is neergestort rustig hun werk kunnen doen. 

Kiev is bang dat Rusland Oost-Oekraïne onder het mom van een vredesoperatie zal binnenvallen. De afgelopen 
dagen houdt Moskou luchtmachtoefeningen in het grensgebied. Verder heeft Moskou opnieuw een groot aantal 
troepen samengetrokken langs de grens met Oekraïne. Volgens de Oekraïense legerleiding gaat het om 40 
duizend militairen, 160 tanks en ruim 1.300 pantserwagens. 

Op YouTube zijn beelden te zien die Oekraïners aan de Russische kant van de grens hebben gemaakt van militaire 
colonnes met veldgeschut en Grad-raketten. Volgens ooggetuigen zouden sommige militaire voertuigen het teken 
MS ('vredestroepen') dragen. 

De Russische regering staat thuis onder zware druk van nationalistische groeperingen om in te grijpen om de door 
de rebellen uitgeroepen Volksrepublieken Donetsk en Loehansk van de ondergang te redden. 

Een van de leiders van de pro-Russische rebellen, Pavel Goebarev, riep Moskou eerder deze week op 
vredestroepen te sturen, inclusief zware artillerie en tanks. 'Dan kan deze oorlog in een dag of twee voorbij zijn', 
voorspelde hij. De Oekraïense autoriteiten hameren erop dat Rusland niet het recht heeft om 'vredestroepen' te 
sturen, tenzij dat gebeurt onder de vlag van de Verenigde Naties. Het is echter wel zeker dat de VS, Groot-Brittanië 
en Frankrijk dat zullen tegenhouden in de Veiligheidsraad. 

Mogelijk zal Moskou dan een andere diplomatieke route kiezen, vermoedt de Oekraïense generaal Igor 
Romanenko. Hij sluit niet uit dat Rusland dan probeert te komen tot een 'vredesmissie' van het Gemenebest van 
Onafhankelijke Staten, waarbij een aantal voormalige Sovjetrepublieken is aangesloten. 
Sanctiedreiging Rusland: luchtruim dicht 
Een van de economische vergeldingssancties die Rusland tegen het Westen overweegt is het sluiten van het 
luchtruim voor Europese luchtvaartmaatschappijen. Dat meldde het Russische zakenblad Vedomosti dinsdag. 

Prompt gingen de aandelen van Air France-KLM en British Airways op de beurs met 4 procent onderuit. In geval 
van een vliegverbod moeten zij hun vluchten naar Aziatische bestemmingen, waaronder China, met een flinke 
omweg maken. Dat kost kerosine en tijd. 

Het aandeel van het Russische Aeroflot ging met 6 procent nog harder onderuit. Dat bedrijf ontvangt namelijk van 
de Europese concurrentie 225 miljoen euro per jaar voor het recht boven Siberië te vliegen. De eventuele sanctie 
snijdt dus ook Rusland in eigen vlees. 

Poetin verklaarde dinsdag opdracht te hebben gegeven vergeldingssancties op te stellen voor de vorige maand 
getroffen sancties van de EU en de VS. Als voorwaarde stelt hij dat de Russische consumenten geen hinder van de 
maatregelen mogen ondervinden. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Weapons + Arms (69%); Embargoes + Sanctions (65%) 
 

Company:  MALAYSIA AIRLINE SYSTEM BDH (66%) 
 

Load-Date: August 5, 2014

 
End of Document





Johnson wil terug naar het Lagerhuis
de Volkskrant
7 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 441 words
Byline: VAN ONZE CORRESPONDENT PATRICK VAN IJZENDOORN
Body


Boris Johnson wil terugkeren naar het Lagerhuis. Dat heeft de Londense burgemeester woensdag na maanden van 
speculatie verklaard tijdens een toespraak over de Britse relatie met de Europese Unie. Met deze stap mengt de 
50-jarige populaire politicus zich alvast in de race om het leiderschap van de Conservatieve Partij, mocht David 
Cameron de parlementsverkiezingen komend jaar mei verliezen. 
Achter Johnsons clowneske camouflage van excentriciteit en onbekommerde levensvreugde gaat een ambitieuze 
man schuil. Eentje bovendien die het feit dat zijn oudere en intellectueel minder verfijnde studievriend premier is, 
beschouwt als een historische ongerechtigheid. 

Dat zijn zeven jaar jongere broer Jo reeds als adviseur van Cameron op Downing Street werkt, heeft Johnsons 
ambitie alleen maar aangewakkerd. Lange tijd is het idee dat Alexander Boris de Pfeffel Johnson, die landelijk 
bekendheid verwierf door tragikomische optredens in Have I got news for you, het Verenigd Koninkrijk kan leiden 
als een malligheid afgedaan. Als burgemeester van Londen heeft Johnson de afgelopen zes jaar echter bewezen 
dat hij een metropool kan leiden. Tevens is gebleken dat hij in staat is om zwevende kiezers aan zich te binden, iets 
waar maar weinig Conservatieve politici in slagen. Dat heeft hij voor op de andere kandidaten die zich warmlopen 
om Cameron te vervangen. 

Het nadeel van Johnson was dat hij niet in de Kamer zit, en dus geen kans maakte op een zware regeringsfunctie. 
Nu begint de zoektocht naar een veilig kiesdistrict, waar de plaatselijke partijafdeling het laatste woord heeft. 
Gezien zijn populariteit hoeft Johnson zich weinig zorgen te maken. Zijn voorkeur gaat uit naar een kiesdistrict in de 
buurt van Londen, want daar is hij tot 2016 burgemeester. 

Johnson heeft ervaring met het combineren van banen. Tussen 2001 en 2008 combineerde hij het 
vertegenwoordigen van de burgers van Henley-on-Thames met het hoofdredacteurschap van weekblad The 
Spectator, het schrijven van een roman, een woordvoerderschap voor Hoger Onderwijs, het opvoeden van vier 
kinderen en een enerverend liefdesleven. 

Van alle mogelijke kandidaten zal Johnson de meest eurosceptische zijn. Als correspondent voor The Daily 
Telegraph heeft hij een kwart eeuw geleden het zaad gezaaid voor het eurosceptische klimaat. Hij heeft gezegd dat 
het verlaten van de Europese Unie een aantrekkelijke optie is wanneer Brussel weigert te veranderen. Wat hem 
betreft krijgen de Britten zeggenschap terug over migratie, sociale zaken en milieubeleid. Tevens wil Johnson af 
van het gemeenschappelijke landbouwbeleid en het ideologische verlangen naar een 'steeds hechtere unie'. 
 
Graphic

 
Boris Johnson
Foto AP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%) 
 

Load-Date: August 6, 2014

 
End of Document





In Gaza-Stad ziet de zege er dus zo uit
de Volkskrant
8 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 876 words
Byline: VAN ONZE VERSLAGGEVER ROLF BOS
Body


Reportage Zelfbewust Hamas 
Het bestand wordt door de leiders van Hamas in Gaza-Stad uitbundig gevierd. Geen woord over de schade van 6 
miljard euro aan huizen, bedrijven en infrastructuur. 
Zo ziet de overwinning er dus uit. Een klein ventje, gehuld in een legeruniform, compleet met camouflagetakken en 
een hoofdband vol Arabische teksten. In zijn knuistjes klemt hij een plastic speelgoedgeweertje. Het hummeltje zit 
op de schouders van zijn vader en het moet onbedaarlijk huilen. 

Het geschrei gaat echter verloren in het geluid van de versterkte stem van een Hamasleider die even verderop 
duizenden toehoorders vertelt hoe zijn strijders de vijand de afgelopen vier weken alle hoeken en gaten van het 
slagveld hebben laten zien. 

We noteren teksten als: 'We hebben een reusachtige overwinning geboekt', 'Netanyahu liegt als hij zegt dat alle 
tunnels zijn vernield', 'Onze raketten bereikten zelfs Haifa', en: 'We hebben de vierde militaire macht ter wereld met 
succes partij gegeven.' 

Donderdag, na het Al-Thoror-gebed, schalt het van de moskeeën in GazaStad: 'We moeten met z'n allen naar het 
Plein van de Onbekende Soldaat, alwaar we de overwinning op Israël vieren. Alwaar we ook de Palestijnse 
onderhandelaars in Caïro een hart onder de riem gaan steken. Opdat onze eisen - 'een eind aan de Israëlische 
blokkade, en uiteindelijk de bevrijding van óns land' - in de Egyptische hoofdstad gehoord zullen worden.' 

Zo ziet de overwinning er dus uit. Een plein vol wapperende Palestijnse vlaggen, aangevuld met de groene 
dundoeken van Hamas. En loopt daar niet, compleet met stok, een leider van de Islamitische Jihad, Khadr Habib? 

Lang niet alle leiders van Hamas wagen zich donderdagmiddag al uit de bunkers waar ze zich de afgelopen vier 
weken schuilhielden, maar het vooraanstaand bestuurslid Mosheer al-Masri heeft de gang naar het helle zonlicht 
wel aangedurfd. De keurig gekapte man roept op het podium dat er de afgelopen weken weliswaar 'bijna 2.000 
Palestijnen zijn gedood, en dat er tienduizend gewonden' zijn, maar dat Gaza nog volop 'lééft!' Over de geschatte 6 
miljard euro schade aan huizen, bedrijven en infrastructuur, geen woord. 

Zo ziet de overwinning er ook uit. Een VN-school even verderop in Gazastad waar honderden vluchtelingen uit 
andere delen van de landstrook de afgelopen weken een kommervol onderkomen hebben gevonden. Zoals de 
familie van Ashraf (28) die een klaslokaal met 105 andere voor het Israëlische geweld gevluchte Palestijnen moet 
delen. 27 dagen is Ashraf nu al hier. Zijn huis in het in het noorden gelegen Beit Lahiya is verwoest. Nee, niemand 
van zijn familie is gedood, ze waren Allah-zij-dank op tijd weg. De afgelopen weken in de school waren een hel, 
zeker toen de Israëliërs verderop een aantal overvolle scholen bombardeerden. 

'De kinderen werden 's nachts bij elke explosie hysterisch. Ze bleven maar vragen stellen, wie doet dit, en waarom 
doen ze dat? Pijnlijk maar waar, ik had als vader geen antwoorden.' 

Hoop op een betere toekomst heeft Ashraf niet meer. Zijn grootvader vluchtte in 1948 uit de streek nabij Ashdod 
weg naar Gaza, 66 jaar later is Ashraf een vluchteling in het kwadraat geworden in het land waar opa naartoe 
vluchtte. 'Begrijpt u het nog?' 

Het leven in de meer dan overvolle school is ongelooflijk zwaar, zegt de 28-jarige Hala, die hier ook al enige weken 
verblijft. Slapen op de stenen vloer, overvolle toiletten, wassen is zo goed als onmogelijk, zegt ze. 'Kunt u dat 
alsjeblieft noteren, opdat ook het buitenland van ons leed op de hoogte wordt gebracht. We zijn onze waardigheid 
kwijt.' 

Adla (51), een oudere vrouw, staat stilletjes naast haar. Later zegt ze zachtjes dat ze borstkanker heeft. De 
behandeling werd tijdens de recente oorlog gestaakt. Ze oogt witjes, ze voelt zich niet goed, in dat overvolle 
klaslokaal. 

Zo ziet de overwinning er ook uit. Een platgebombardeerd huis in de wijk in Gaza-Stad die als 'Beach Camp' 
bekend staat. Alle gebouwen in de straat staan nog, maar juist dat ene huis werd door een voltreffer geraakt. Het is 
het huis van Ismail Haniyeh, de premier van Gaza. De woning van de Hamasleider werd een week geleden 
getroffen door een bom uit een F-16. Haniyeh was met zijn familie al ergens anders, waarschijnlijk veilig onder de 
grond in een van de vele bunkers die onder Gaza liggen. 

De buurman van de premier, wiens huis, buiten wat schade aan de rechtermuur, nog gewoon overeind staat, vertelt 
hoe de aanval in zijn werk ging. 'Eerst werd er driemaal vlak achter elkaar met een kleine raket van een drone een 
waarschuwingsschot gelost.' Na dit 'aankloppen', zoals de Israeliërs dat noemen, volgde na acht minuten de 
verwoestende vliegtuigbom. 

De buurman laat ons de tuin van de premier zien, daar waar Haniyeh zijn gasten ontving. Ook hier is het een grote 
puinhoop. Op een muur hangt een groot schilderij van de gouden rotskoepel op de Tempelberg, de Haram-al-
Sharif, in Jeruzalem. De afbeelding is wat scheefgezakt, maar verder volledig intact. 

De buurman: 'Het staakt-het-vuren tussen de Palestijnen en Israël loopt morgen af. Ik hoor dat de gesprekken over 
een verlenging in Caïro moeizaam verlopen. Wat denkt u, gaat het straks weer opnieuw beginnen?' 
De kinderen werden 's nachts hysterisch bij elke explosie (Ashraf, Palestijnse vluchteling) 
 
Graphic

 
Dakloze vrouwen hebben met hun kinderen onderdak gezocht in een Gazaanse school. Hun woningen zijn 
verwoest door Israëlische bombardementen.
Foto Guus Dubbelman / de Volkskrant
Palestijns jongetje met speelgoedmachinegeweer.
Foto Guus Dubbelman / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%) 
 

Load-Date: August 7, 2014

 
End of Document





Geachte redactie
de Volkskrant
8 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 868 words
Body


Bindend studieadvies 
Het artikel over het bindend studieadvies (Ten eerste, 7 augustus) riep bij mij als betalende ouder van een aan een 
hogeschool studerend kind onmiddellijk herkenning op. De wijze waarop examencommissies en docenten zich voor 
een student onzichtbaar maken, is werkelijk schrijnend. In het bedrijfsleven hoef je toch niet aan te komen met zes 
weken vakantie of een officiële vaste drie weken wachttermijn voor een student antwoord kan verwachten van een 
docent, die overigens lijfelijk op het instituut niet meer zichtbaar is. 

Het hbo vertoont een in zichzelf gekeerde cultuur die in mijn ogen weinig meer met opleiding, studentenbegeleiding 
of inhoud te maken heeft. De eisen die aan een hbo-student worden gesteld, met een quasiwetenschappelijk 
'afstudeeronderzoek' aan het eind, zonder voldoende begeleiding, leiden ertoe dat steeds meer studenten hun 
einddiploma niet halen. 

Het Nederlandse systeem van een beroepsgerichte hogere opleiding waarbij studenten nu juist niet 
'wetenschappelijk' hoefden te zijn, wordt door alle bovenstaande mechanismen zorgvuldig de nek omgedraaid. Je 
kunt iedere dag in de krant lezen welke gevolgen dat heeft voor bijvoorbeeld de zorg. 

Janita Janssen, Amsterdam 
Zeeuws-Vlaanderen 
Zeeuws-Vlamingen kunnen wel zeuren (Ten eerste, 6 augustus). 'Het veer was vroeger gratis, de 
Westerscheldetunnel niet.' Vanaf 1958 moest er gewoon betaald worden voor de Westerscheldeveren, waarbij 
Zeeuws- Vlamingen korting kregen. Je kunt trouwens via het geliefde Belgische buurland zonder tol naar Nederland 
rijden. 

David Barnouw (oud-ZeeuwsVlaming), Amsterdam 
Virusbestendig 
'De kans is klein dat in Nederland het levensbedreigende ebolavirus opduikt. Anders dan landen als België en 
Engeland bestaan er nagenoeg geen rechtstreekse contacten met de West-Afrikaanse landen waar het virus 
rondwaart.' (Ten eerste, 7 augustus) 

Een hele geruststelling dat de Belgische grens gegarandeerd virusbestendig is! 

Colette Fleur, Leiden 
Studiekeuzecheck 
Een studiekeuzecheck heeft nauwelijks effect op de uitval van eerstejaarsstudenten, zo blijkt uit een eerste 
evaluatie van de Universiteit Utrecht (Ten eerste, 5 augustus). 

Dat verbaast mij niet. Dat de druk bij studenten wordt opgevoerd door het vooruitzicht van een fikse studieschuld 
zal hun eerder angst aanjagen dan een prikkel geven om in één keer raak te kiezen. Een check gaat er al van uit 
dat de leerling zich weloverwogen voor de betreffende studie heeft aangemeld. Ik denk dat dat vaak helemaal niet 
het geval is, zeker nu studenten zich vanaf dit jaar hebben moeten inschrijven vóór 1 mei, waardoor het kiezen van 
een studie samenvalt met de voorbereiding op het eindexamen. 

Ik denk dat een studiekeuze alleen verbeterd kan worden door jongeren te stimuleren en te helpen bij het kiezen 
tussen diverse mogelijkheden. Dit zal er trouwens ook toe leiden dat sommige jongeren hun keuze uitstellen, omdat 
zij nog niet toe zijn aan het nemen van deze grote stap. Pas als eerst een doordachte keuze is gemaakt, kan een 
studiekeuzecheck wél bijdragen aan de uiteindelijke beslissing, omdat het dan duidelijk wordt of de gemaakte 
keuze aan de verwachtingen voldoet. 

Theo Grevers, Voorburg 
Hans Jansen 
Ik werd verrast door het interview van Robert Vuijsje met Hans Jansen (V, 6 augustus). Vuijsje vermoedt een 
invloed van iemands afkomst op iemands leven. Hans Jansen gaf lezenswaardige antwoorden, die verder gingen 
dan wat de vraag beoogde. Niet zo verwonderlijk voor een erkend expert op het gebied van het islamitisch 
fundamentalisme. En daarbij een moedige burger. 'Burgermoed' is een goeie kop bij dit artikel. 

Tijdens zijn hoogleraarschap in Utrecht schreef Jansen het boekje God heeft gezegd, dat in 2003 uitkwam. Een in 
al zijn beknoptheid onthullende voorlichting over de islam, en de invloed van de islam op het leven en denken in 
Nederland. 

De opvatting van Jansen, dat er iets mis zou kunnen zijn met de islam als ideologie, werd destijds door de politiek 
correcte academische wereld niet geaccepteerd; zoiets deed je niet. 

Als Jansen iets heeft laten zien, dan is dat het wegkijken van die academische wereld. De modernisering van de 
islam heeft mede daardoor grote vertraging opgelopen. 

Een mooi citaat uit het interview: 'Ik ben best bereid te stoppen met uitleggen wat de islam werkelijk is. Maar dan 
moeten die anderen ook stoppen met liegen over wat de islam werkelijk is.' Daar kunnen we het mee doen. 

Joop Wisse, Leiderdorp 
Papoea's 
De Volkskrant kiest ervoor om over 'Papoea-rebellen' te spreken (Buitenland, 2 augustus). Erg vooringenomen. Je 
zou immers de Papoea's ook onafhankelijkheidsstrijders kunnen noemen. Strijders die een land dat zeer arm is, 
maar rijk is aan natuurlijke hulpbronnen en eigen culturen, willen verdedigen tegen de eenheid nastrevende 
Indonesische bezetters. 

Ypie Boersma, Reduzum 
Witte billen 
De foto geplaatst bij de Brief van de Dag van 5 augustus laat geen naturisten, maar nudisten zien. Wat is het 
verschil? De witte billen. 

mevr. J. Hendriks, Reeuwijk 
Dode Dichters Almanak 
De NPO heeft besloten te stoppen met het VPRO-programma Dode Dichters Almanak (V, 6 augustus). Onzalig 
idee. Als levende dichter kan ik daar gelukkig nog tegen protesteren. 

Arjen Boswijk, Groningen 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Colleges + Universities (94%); Teaching + Teachers (93%); Muslims + Islam (63%); Religion + Spirituality 
(63%); Students + Student Life (63%) 
 

Industry: Educational Services (86%) 
 

Load-Date: August 7, 2014

 
End of Document





'Breng plegers wandaden voor Strafhof'
de Volkskrant
8 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 592 words
Byline: VAN ONZE BUITENLANDREDACTIE
Body


Zuid-Soedan Human Rights Watch bepleit bemoeienis internationale gemeenschap 
In de 'vergeten oorlog' in Zuid-Soedan duurt de strijd voort. Beide partijen plegen grof geweld jegens burgers. 
De internationale gemeenschap moet eraan te pas komen om plegers van geweld en wreedheden in Zuid-Soedan 
te vervolgen. De Zuid-Soedanese autoriteiten zijn niet bereid verdachten voor een rechtbank te brengen. Het 
juridische systeem is er ook niet op berekend. 

Dat stelt de mensenrechtenorganisatie Human Rights Watch (HRW) in een vandaag verschenen rapport, dat vooral 
is gebaseerd op gesprekken met honderden overlevenden en ooggetuigen van de burgeroorlog die sinds eind vorig 
jaar woedt. In december braken gevechten uit tussen troepen van president Salva Kiir en rebellen van zijn gewezen 
vicepresident Riek Machar. Beide partijen hebben zich schuldig gemaakt aan grof geweld jegens burgers. 'De 
misdaden die zijn begaan, waaronder etnisch gemotiveerde moorden, zullen nog decennia nagalmen', aldus Daniel 
Bekele, directeur Afrika van HRW. 'Alle partijen moeten de golf van geweld tegen burgers beëindigen en eraan 
meewerken dat het recht zijn loop krijgt.' Daarbij is amnestie voor plegers van 'ernstige misdaden' uit den boze. 

VN-chef Ban Ki-moon bepleitte eerder dit jaar een speciaal tribunaal voor Zuid-Soedan. Dat is volgens HRW een 
mogelijkheid, mits het bestaat uit zowel Zuid-Soedanezen als buitenlanders. Een andere optie is dat de VN-
Veiligheidsraad het Internationaal Strafhof (ICC) in Den Haag machtigt onderzoek te doen. De leden van de 
Veiligheidsraad brengen volgende week een bezoek aan Zuid-Soedan. Het bezoek is mede bedoeld om wereldwijd 
de aandacht te vestigen op de strijd, die door hulporganisaties wel 'een vergeten oorlog' wordt genoemd. 
Hulpverleners gedood 
Twee bestanden en een recente hervatting van vredesoverleg ten spijt, duurt het geweld voort. Deze week werden 
ten minste zes Zuid-Soedanese hulpverleners gedood door een militie die is gelieerd aan de regeringstroepen. 
Mogelijk is er sprake van een oorlogsmisdaad, zei de VN-Veiligheidsraad in een woedende reactie. HRW heeft 
sterke aanwijzingen dat de strijdende partijen zich schuldig hebben gemaakt aan oorlogsmisdaden en misdaden 
tegen de menselijkheid, zoals het moedwillig doden van burgers en het martelen van gevangenen. 

De strijd heeft tot een humanitaire ramp van enorme proporties geleid. Op dit moment vindt volgens een VN-
functionaris 'de grootste hulpoperatie in één enkel land plaats', uitgevoerd door de VN en talrijke internationale 
organisaties. Zelfs daarmee kan niet tegemoet worden gekomen aan de behoeften van de bevolking. Voor 
ongeveer 4 miljoen mensen (op een inwonertal van circa 10 miljoen) dreigt hongersnood. Ruim 50 duizend 
kinderen lopen het risico aan 'acute ondervoeding' te bezwijken. Een uitbraak van cholera in het voorjaar heeft 
meer dan honderd mensen het leven gekost. Circa 5.300 patienten verblijven in veelal provisorische klinieken. De 
hulpverlening wordt bemoeilijkt door zware regenval, waardoor wegen onbegaanbaar zijn, en door aanhoudende 
gevechten. 

Mensenrechtenorganisatie HRW dringt er bij de VN-Veiligheidsraad op aan zo snel mogelijk een wapenembargo 
tegen Zuid-Soedan af te kondigen. Landen als Oeganda en China hebben de regering in Juba tijdens de oorlog van 
wapens voorzien. Regeringstroepen zouden door Oeganda geleverde clusterbommen daadwerkelijk hebben 
ingezet, in strijd met internationale afspraken. President Kiir op zijn beurt verwijt Soedan, waarvan zijn land zich in 
2011 afscheidde, de rebellen te bewapenen. 
 
Graphic

 
Zuid-Soedanezen houden een kerkdienst in een VN-vluchtelingenkamp bij de stad Malakal.
Foto's Daniel Rosenthal / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Human Rights (94%); Human Rights Organizations (75%); Civil Rights (69%); War + Conflict (69%); 
Human Rights Violations (65%) 
 

Load-Date: August 7, 2014

 
End of Document





Grote uittocht minderheden uit Noord-Irak
de Volkskrant
8 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 19
Length: 595 words
Byline: VAN ONZE CORRESPONDENT
Body


Vele tienduizenden Iraakse christenen hebben zich gisteren aangesloten bij een massale exodus van religieuze 
minderheden uit het noorden van Irak. De Islamitische Staat (IS, voorheen bekend als ISIS) veroverde de 
afgelopen dagen zeventien plaatsen en doelwitten rond Mosul. 
Daaronder zijn christelijke plaatsen, Koerdische dorpen, een regio die thuisbiedt aan de religieuze groep yazidi's, 
en de grootste dam van Irak. 

De Iraakse christenen ontvluchtten Qaraqosh - de grootste christelijke plaats in Irak - nadat jihadisten van de 
Islamitische Staat woensdagnacht de stad en omringende dorpen innamen. Kilometerlange rijen met auto's en 
voetgangers wachten voor de grensovergangen naar de autonome Koerdische regio in Noord-Irak 

'Het is een catastrofe: tienduizenden doodsbange mensen worden ontheemd,' zei Joseph Thomas, de Chaldeense 
aartsbisschop van de noordelijke stad Kirkuk, tegen de BBC. 

De dam bij Mosul geeft de Islamitische Staat verregaande beheersing over de Tigris, die door Bagdad loopt. Het 
water en de elektriciteit die de dam genereert kan IS verkopen, of gebruiken om hun eigen staat verder op te 
bouwen. 

De christenen van Qaraqosh sloten zich aan bij een vluchtelingenstroom die de afgelopen dagen al op gang 
kwam. Vele tienduizenden yazidi's - aanhangers van een lokale religie - ontvluchtten afgelopen weekend de regio 
Sinjar voor oprukkende ISIS-troepen. In totaal zijn deze week 200 duizend Irakezen ontheemd geraakt, melden de 
VN. 

De aanvallen op Koerdische, christelijke en yazidi-dorpen in de omgeving van Mosul duiden op een nieuwe 
veldtocht van de Islamitische Staat, dat haar gebied gestaag uitbreidt. Sinjar viel afgelopen weekend, Qaraqosh 
woensdagnacht, en de dorpen Mahmour en Gwer rond dezelfde tijd. De plaatsen liggen alle in gebied waar veel 
Koerden wonen, maar net buiten de drie autonome Koerdische provincies. 

Koerdische peshmerga-strijders die de plaatsen verdedigden, trokken zich terug. Een Koerdische kolonel zei tegen 
The New York Times dat de peshmerga zijn teruggeroepen om het Koerdische hartland beter te kunnen 
verdedigen. Tot nu toe focuste de Islamitische Staat op een zuidelijke opmars naar Bagdad, maar de Koerden 
vrezen dat het jihadistenleger nu ook hun provincies in het vizier heeft. 

Volgens Michael Knights, verbonden aan het Amerikaanse Washington Institute, is dat onwaarschijnlijk. 'Ze richten 
zich op korte termijn-doelen zoals geïsoleerde minderheidsgemeenschappen, dammen, bruggen, olievelden.' 

In Koerdisch Irak is desondanks grote paniek uitgebroken. Inwoners verdringen zich op het vliegveld van de 
regionale hoofdstad Erbil om tickets naar Bagdad te krijgen. 
VN: SOMMIGE YAZIDI'S VAN BERGTOP GEHAALD 
De VN meldden giSteren dat 'sOMMIGEn' van de YAZIDI'S die al dagen VAstzitteN op een BERGTOP in Noord-
Irak zijn bevrijd. Tienduizenden yazidi's zijn de plaats Sinjar ontvlucht weGEns de jiHAdisten vAn de IsLamitische 
Staat. 
Zo'n 40 Duizend van hen waren niet in staat om op tijd het veilige Koerdische noorden van Irak te bereiken, en 
vluchtten in paniek de bergen in. Daar worden ze nog altijd belegerd door IS-strijders. Er is onvoldoende water en 
voedsel, bij temperaturen van bijna vijftig graden. Volgens Unicef zijn zeker veertig kinderen al gestorven . 
De yazidi's vrezen dat ze worden vermoord. Het zijn Koerdische aanhangers van een gesloten religie die verwant is 
aan het Iraanse Zoroastrisme. Zij worden al eeuwen vervolgd door islamitische regimes en recenter radicale 
moslims die hen als duivelsaanbidders zien. In het noorden van Irak, hun bakermat, leven nog zo'n 500 duizend 
yazidi's. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%) 
 

Load-Date: August 7, 2014

 
End of Document





VS zouden luchtaanvallen overwegen op IS in Irak
de Volkskrant
8 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 490 words
Byline: VAN ONZE CORRESPONDENT REMCO ANDERSEN
Body


De Amerikaanse president Obama overweegt luchtaanvallen of voedseldroppingen om leden van een religieuze 
minderheid te redden die in noord-Irak worden belegerd door terroristen van de Islamitische Staat (IS, voorheen 
bekend als ISIS). Dat meldt The New York Times. 
Een beslissing over luchtaanvallen of hulp is ophanden', zegt een functionaris tegen de krant. 'Dit kan als een 
sneltrein gaan.' Frankrijk dringt aan op actie van de VN-Veiligheidsraad. 

Mogelijk 40 duizend yazidi's, een Iraakse religieuze groep, worden omsingeld op een bergtop in Noord-Irak. Zij 
zochten daar in paniek toevlucht nadat IS-strijders de stad Sinjar dit weekend hadden ingenomen. Op de berg 
sterven mensen van honger en dorst. De afgelopen dagen zijn zeker 200 duizend Irakezen, onder wie 
tienduizenden christenen, gevlucht voor een nieuwe veroveringscampagne van de Islamitische Staat. 

Met de opmars van de Islamitische Staat neemt de druk toe op Amerika om in te grijpen. Het jihadleger veroverde 
Mosul op 10 juni in een bliksemsnelle opmars vanuit noordoost-Syrië, waar zij grote delen van het land al in handen 
hadden. Daags erna riepen de jihadisten een islamitisch kalifaat uit; een staat die zich in de toekomst moet 
uitstrekken over het hele Midden-Oosten en Noord-Afrika, en vervolgens de rest van de wereld. 

Iraakse troepen vluchtten vrijwel direct voor de oprukkende IS-strijders en de laatste dagen neemt ook de druk toe 
op de autonome Koerdische regio in het noorden van het land. De VS helpen de Iraakse regering met inlichtingen 
en dronevluchten en hebben driehonderd militaire adviseurs gestuurd om het Iraakse leger bij te staan. 

Maar de opmars van IS lijkt onstuitbaar. De vertrekkende Iraakse premier Maliki heeft onder meer aangedrongen 
op Amerikaanse luchtaanvallen op Mosul. President Obama heeft tot nu toe geweigerd in te grijpen; hij maakte het 
tot zijn missie om Amerikaanse troepen thuis te brengen en zit niet te wachten op deelname aan een nieuw conflict 
in het Midden-Oosten. 

Daarbij leveren luchtaanvallen op stedelijk gebied zoals Mosul ongetwijfeld burgerdoden op. Als de VS ingaan op 
het Iraakse verzoek om in te grijpen, is de kans daarom groot dat Amerika daags erna in grote delen van de 
Arabische wereld weer wordt verguisd als agressor. 

Steun voor partijen die strijden tegen de Islamitische Staat is ook lastig. Te veel steun voor de Koerden, en die 
zouden weleens een onafhankelijke staat in noord-Irak uit kunnen roepen - tegen het zere been van Amerika's 
bondgenoot Turkije. 

Wapens sturen naar de sjiitische regering in Bagdad zou de woede van soennitische staten in de regio wekken. De 
regering steunen in Syrië, waar de IS grote delen van het land in handen heeft, is uitgesloten: de VS eisen al drie 
jaar dat de Syrische leider Bashar al-Assad opstapt wegens diens moordpartijen op zijn bevolking. 

Pagina 19: Grote uittocht van religieuze minderheden uit Noord-Irak 
Omsingelde vluchtelingen sterven van honger en dorst 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Weapons + Arms (73%); Chemical + Biological Weapons (63%) 
 

Load-Date: August 7, 2014

 
End of Document





ArchiAfrika geeft Ghana's huizen eigen gezicht
de Volkskrant
8 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Economie
Length: 1779 words
Byline: DOOR WIM BOSSEMA
Body


Reportage Bouwen in Ghana 
Duurzame, avontuurlijke huizen willen de vooruitstrevende architecten van ArchiAfrika laten verrijzen in Ghana. De 
bouwwoede in het land komt hun goed uit. 
Een dorre vlakte met wat gras en struiken strekt zich uit ten oosten van de Ghanese hoofdstad Accra. Maar Noble 
Ofori ziet iets heel anders: een nieuwe wijk, met mooie architectuur, waar het aangenaam is om te wonen, met 
groen en bloemen; de grootste attractie wordt een Waterworld, een zwempaleis waar Ghanese ouders in het 
weekend hun kinderen kunnen vertroetelen. Het is geen wilde fantasie: de plannen van de projectontwikkelaar 
liggen er. 

Ofori: 'Het wordt geweldig, we gaan dingen doen die nog nooit eerder te zien zijn geweest in Ghana. Er is zoveel 
behoefte aan een hoge kwaliteit van wonen en vertier voor de nieuwe middenklasse, mensen die geld hebben te 
besteden aan leuke dingen. Elk weekend naar het strand gaat de kinderen snel vervelen.' 

Noble Ofori was in Londen jarenlang actief als projectontwikkelaar, tot hij een paar jaar geleden bedacht dat het tijd 
werd terug te gaan naar Ghana, zijn geboorteland. De tijd was er rijp voor: een projectontwikkelaar profiteert van 
snelle economische groei. En die doet zich daar voor. 

Ofori: 'Het ging in Londen best goed, maar ik was toch een van de vele makelaars en projectontwikkelaars in de 
middenmoot. Veel rek zat er niet in voor mij. Hier zijn de mogelijkheden eindeloos. Wat ik hier kan doen, op deze 
grote schaal, was in Londen onmogelijk geweest.' 

Hij heeft een Nederlands-Ghanese architect in de arm genomen: Immanuel Sirron-Kakpor. Die ging vorig jaar terug 
naar Ghana om de markt voor een hoogopgeleide architect als hij te verkennen. De crisis in Nederland had hem 
zwaar getroffen, zoals bij de meeste collega-architecten. In Ghana was de portefeuille van zijn nieuwe kantoor 
binnen de kortste keren vol, vertelt hij tijdens een bezoek aan Nederland. 
Toeristenhotels 
De groei van het bruto binnenlands product van Ghana is voor een belangrijk deel te danken aan de bouwsector, 
zoals in de meeste opkomende landen. Vooral de kuststrook langs de Atlantische Oceaan lijkt wel een grote 
bouwplaats; er verrijzen toeristenhotels, kantorenflats, villa's en appartementengebouwen. Op de heuvels rond de 
westelijke havenstad Takoradi, waar voor de kust olie is gevonden, zijn de ommuurde luxe-woonoorden te zien 
voor de buitenlandse werknemers van de oliemaatschappijen en alle toeleverende bedrijven. 

Sirron-Kakpor (46) woonde 25 jaar in Nederland; zijn gezin is nog hier. Hij volgde in Nederland zijn studies aan de 
Academie van Bouwkunst in Amsterdam, werkte vier jaar als assistent van Rijksbouwmeester Jo Coenen en voor 
de gemeentelijke huisvestingsdienst van Den Haag, voor een internationaal architectenbureau en als zelfstandige. 
Toen stortte de markt in. 

Hij was al betrokken bij een groep Nederlandse en Afrikaanse architecten die het bouwen in Afrika beter, 
duurzamer en avontuurlijker willen maken dan de goedkope kopieën van huizen en gebouwen uit het Westen die je 
er nu veel ziet. Zij hebben zich verenigd in het platform ArchiAfrika. De architect putte veel inspiratie uit het werk 
van collega's als Berend van der Lans, in Nederland de drijvende kracht achter ArchiAfrika, zegt hij. Sirron-Kakpor: 
'Ik wilde al die vernieuwende ideeën en vaardigheden die ik in Nederland heb opgedaan ooit toepassen in Ghana.' 

Anderhalf jaar geleden vond hij de tijd rijp. In Nederland was het moeilijk door de crisis en in Ghana was werk 
genoeg voor architecten en kon hij tegelijkertijd zijn bouwkundige idealen in de praktijk brengen. Hij initieerde twee 
bouwprojecten, 'tasting the waters', om het eens uit te proberen. Dat ging goed en hij ging terug, al is hij voorlopig 
ingetrokken bij zijn moeder, 'inderdaad, back to mum'. 

Het afgelopen jaar bouwde hij drie villa's voor rijke Ghanezen en werkte een deel van zijn tijd in de sociale 
woningbouw op het Ghanese ministerie. Hij heeft nu kantoorgebouwen, scholen en particuliere woningen in de 
pijplijn en ook een paar 'gated communities': 'Ik houd daar niet zo van, maar dat is het grote ding nu.' 

Een staatssecretaris nam hem in de arm om een schooltje met vier lokalen en een bibliotheek te ontwerpen voor de 
geboortestreek van de politicus. Hij laat op zijn laptop ook het ontwerp van een plaatselijk partijgebouw zien, met 
zonnepanelen op het dak. 

Maar het grootste visioen heeft hij samen met Noble Ofori: die gloednieuwe wijk pal naast het gebied waar in de 
toekomst een nieuw internationaal vliegveld moet komen. Een levendige wijk moet het worden, met een variatie 
van goedkopere en duurdere woningen - hij laat ontwerpen van vijf typen zien op zijn laptop. Sociale huur en villa's, 
scholen moet er komen, winkels, uitgaansgelegenheden, noem maar op. 'Dat is werk voor nog wel tien jaar!' 

Ofori geeft een rondleiding over het enorme terrein. Hij heeft het gekocht van een plaatselijke chief, een traditionele 
leider die het beheer over de grond heeft en ook nog zeggenschap blijft houden. Hoeveel, dat is ongewis. Daarom 
stopt Ofori familieleden van de chief die we onderweg tegenkomen een zakcentje toe en brengen we ook een 
beleefdheidsbezoek aan de chief zelf, in korte broek en op slippers. 

De chief, Nene Odiakosem Biebo IV, woont in een uithoek van het terrein in een half afgemaakt gebouw, waarvan 
hij delen wil gaan onderverhuren. Hij had veel meer kunnen krijgen voor het land dan hij Ofori liet betalen, vertrouwt 
hij ons toe, maar Ofori is geen buitenlandse projectontwikkelaar, hij blijft een Ghanees, al doet hij erg Engels: hij 
begrijpt wat de bewoners van deze streek nodig hebben: werk en andere graantjes om mee te pikken, zegt de 
chief. 

Ofori heeft heel goed gegokt: onlangs besloot de regering na lang gepalaver dat de nieuwe luchthaven hier zal 
komen, pal naast het areaal van Ofori's nieuwe wijk. 'Daardoor is de waarde van het land nu al zeker 
verdriedubbeld. Het vliegveld zal straks rijke klanten linea recta naar de nieuwe wijken brengen. Rijke Nigerianen 
komen nu al vaak een weekendje uitpuffen van het gevaarlijke en hectische leven in hun land. Accra is rustig en 
vredig en er is steeds meer te doen in het uitgaansleven. Mijn Waterworld zal elk weekend vol zitten', kijkt hij 
hoopvol vooruit. 

De teruggekeerde Ghanezen met een hoge opleiding en vaak vele jaren werkervaring in Europa of de Verenigde 
Staten geven een impuls aan de economie, zegt Ofori. Hij heeft zelf bijvoorbeeld goede banden met financiers en 
banken in de City van Londen, die hij ook vanuit Ghana aanboort. Zonder hem zouden ze nooit geld in Ghana 
steken. Ofori's voordeel: de rente in Engeland is een stuk lager dan bij banken in Ghana. 

Zulke voordelen van 'repats' geven wel eens wat wrijvingen met de Ghanese ondernemers die er al zijn, zegt Ofori. 
Maar over het algemeen zijn de voordelen van samenwerken en zaken doen groter en er is genoeg te verdelen aan 
opdrachten. De expats zelf zijn bovendien een belangrijke groep opdrachtgevers. 

Hij wijst naar het particuliere Central University College; het terrein met immense gebouwen grenst aan dat van 
hem. Naast de universiteit, midden in de lege vlakte, staat een 'kathedraal'. Vele tientallen miljoenen heeft de 
stichter en dominee van de International Central Gospel Church, Mensa Otabil, in deze gebouwen gestoken. Hij is 
rijk geworden als prediker in de Verenigde Staten. Hij verdient ook flink aan het collegegeld - er zitten niet alleen 
religieuze volgelingen op, de meesten zijn dat helemaal niet, zegt Ofori. Hij kan het weten want zijn zuster is 
getrouwd met de prediker. 
Bamboepallisaden 
Immanuel Sirron-Kakpor heeft ook aantrekkelijke opdrachtgevers onder de terugkerende migranten. In de buurt 
van Elmina, het dorp met het beruchte Nederlandse slavenfort, assisteerde hij een bevriende architect, Joe Addo, 
met de bouw van een villa op een heuvel met een fantastisch uitzicht over de Atlantische Oceaan voor een 
Ghanees die in de VS schatrijk is geworden. 

Op de bouwplaats bij Elmina staat Joe Addo aanwijzingen te geven aan de bouwbakkers - hoed, bermuda, T-shirt, 
Amerikaanse tongval; hij maakte naam in de VS voor hij naar Ghana terugkeerde. 'Ik ben hier ook aannemer, dat 
moet wel als je kwaliteit wilt afleveren, en ik houd ook van het handwerk.' 

Een jongen zwiept gevaarlijk boven in een losse steiger die drie man aan de onderkant in positie proberen te 
houden. 'Hé, naar beneden komen, jij!', roept Addo. Er moest iets op het dak worden vastgemaakt. 'Dat is Afrika: 
geen enkel respect voor veilige arbeidsomstandigheden', verzucht hij. Verzekerd is er ook niemand. Als er een in 
het ziekenhuis belandt, kan Addo zelf dokken. Een pechvogel aan zijn lot overlaten zou gebruikelijk zijn in Ghana, 
maar dat kan hij niet meer na al die jaren in de States. 

Het huis is enorm: hoog, ruim, met grote glaswanden voor het uitzicht, een buitenwand waarlangs water als een 
sculptuur zal vloeien en weer worden opgepompt. Addo had dezelfde 'mansion' ook in Los Angeles kunnen bouwen 
voor iemand van de rich and famous, zegt hij. Daar komt de Ghanese repat-opdrachtgever vandaan, maar Addo 
mag verder niets over hem onthullen. 'Hij is bescheiden.' 

Zulke rijkeluisgebouwen geven hem de kans nieuwe ideeën en nieuw materiaalgebruik te laten zien, zegt Addo. 
Een van zijn stijlkenmerken is het gebruik van bamboepallisaden als muren, waar de zeewind door kan waaien; de 
airco kan dan uit. De villa is ook zo neergezet dat de wind maximaal wordt benut en de zon wordt opgevangen met 
zonnepanelen, die aansluiting op het elektriciteitsnet onnodig maken. Zulke vernieuwingen krijgt hij niet meteen 
doorgevoerd in de opdrachten die hij voor de overheid doet: huurwoningen, openbare gebouwen. 

Addo is tevens voorzitter van ArchiAfrika, dat het hoofdkantoor heeft verplaatst van Amsterdam naar Accra. Hij is 
een van de pioniers onder de repats - hij kwam al tien jaar geleden naar Ghana. Zijn advies aan nieuwkomers: 
neem de tijd om de omstandigheden in Ghana te leren kennen en ermee te leren omgaan - geduld hebben bij 
traditionele leiders en moderne ambtenaren bijvoorbeeld. 

De jonge honden racen nu binnen en zullen weleens even wat laten zien. Die stoten hun neus, zegt Addo. Er zijn er 
nogal wat die na een jaartje gefrustreerd naar Los Angeles, Londen of Amsterdam teruggaan. Dat is zonde en niet 
nodig, als je leert je aan te passen. Beetje bij beetje, zo gaat de verandering in Ghana. Hij heeft het zelf ook met 
vallen en opstaan geleerd. 

Maar als je eenmaal die balans tussen de bestaande cultuur en de repat-vernieuwing hebt gevonden, zegt Addo, 
dan zijn op den duur bijna alle fantastische plannen in Ghana te verwezenlijken. 
Ik wil de vernieuwende ideeën en vaardigheden uit Nederland toepassen in Ghana 
 
Graphic

 
Bij Accra, de hoofdstad van Ghana, verrijst de wijk Little London. Het is een ontwerp van de Nederlands-Ghanese 
architect Immanuel Sirron-Kakpor.
Foto Immanuel Sirron-Kakpor
Een artist's impression van een schoolgebouw, ook ontworpen door Immanuel Sirron-Kakpor.
Foto Immanuel Sirron-Kakpor
Immanuel Sirron-Kakpor
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Architecture (94%); Communities + Neighborhoods (70%); Property Law (64%) 
 

Industry: Construction (75%); Residential Property (70%); Construction Materials + Components (65%) 
 

Load-Date: August 7, 2014

 
End of Document





Boyhood
de Volkskrant
8 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: V DIDU; Blz. 16
Length: 458 words
Body


Column 
Het wordt dé speelfilm van 2014 genoemd: Boyhood. Het is geen gelaagde film of een van diepte, maar de 
oppervlakte, de zinnige oppervlakte. De feuilletonfilm begint met hoofdrolspelertje Mason liggend in het gras. Hij 
kijkt gebiologeerd naar de luchten, zoals alleen kinderen dat kunnen. Twee uur en veertig minuten later is Mason 
twaalf jaar ouder. Boven hem een machtig mooie hemel, maar hij kijkt nu naar het verschiet. Het perspectief is 
veranderd. Hij staat op het punt een diepe duik in de studententijd te nemen. Hij is 19, los van zijn ouders en zijn 
intellectuele en wereldlijke avonturen als jongvolwassene kunnen beginnen. 

Het jaar van mijn grote veranderingen, mijn diepe duik in het leven, was 2004. Ik zei nee tegen een vast contract bij 
de overheid, ging filosofie studeren en betrok een antikraak woning in Amsterdam-Osdorp. Ik kreeg verkering met 
een Marokkaans meisje en nam mij voor de schrijver in mij een kans te geven. 

Ondanks deze keuzen en ingeslagen paden was ik niet los van het oog van mijn ouders. Daar kwam ik achter toen 
ik na het zien van Boyhood in mijn dagboeken naar 2004 bladerde. Op 5 november schrijf ik: 'Wat een tijd. Theo 
van Gogh is vermoord. Mijn vader ligt in het ziekenhuis. Yasser Arafat ligt op sterven. De vakbond krijgt 300.000 
demonstranten op de been. Bush wordt opnieuw tot president gekozen. De ramadan duurt nog een week. En de 
tram naar huis was vies. Heel de wereld is ranzig.' 

Ik begreep niets van de wereld, van mijzelf evenmin. In die tijd geloofde ik niet meer in een religie waarvan het 
eindresultaat de hemel of de hel is. Eigenlijk was ik helemaal niet geïnteresseerd in de islam, ze was naar de 
zijkanten van mijn leven gedreven. 

Toch deed ik ramadan. Ik deed wat ik dacht dat van mij werd verwacht. Het omhulsel van mijn persoon 
correspondeerde vaker niet met wie ik echt was. Iets wat ik vaak om mij heen zie. Het levert dubbellevens op: 
atheïsten die onder druk vasten, vrouwen met geheime relaties, zelfs verborgen kinderen, homo's die voor hetero 
spelen, stiekeme drinkers en ga zo maar verder. 

Het is misschien wel hét probleem van mijn migrantengeneratie; niet los durven te komen van de ouders, 
gemeenschap, altijd denken je tot hen te moeten verhouden en keuzen te moeten maken op basis van hun 
wereldbeelden en referentiekaders. 

Het is een wonder dat mijn generatie niet krankzinnig is - al loopt het met de depressies en psychoses de spuigaten 
uit. 

Tien jaar na die dagboekaantekeningen deed een aangetrouwde tante enige tijd geleden haar beklag bij mijn 
oudoom, ver in de tachtig, over mijn vrije persoon. Ik kon niets anders dan medelijden hebben met hen die de 
gemeenschapscultuur misbruiken en hen die zich door haar laten gijzelen. 

Het perspectief is veranderd. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Children (94%); Parents (92%); Sex + Gender Issues (86%); Adolescents (71%); Senior Citizens (63%) 
 

Load-Date: August 7, 2014

 
End of Document





TV Tips
de Volkskrant
8 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: V RTV
Length: 329 words
Body


My America 
Ned 3, 21.25 uur 
In deze laatste aflevering van de serie waarin correspondent Michiel Vos 'zijn' Amerika laat zien, gaat hij naar 
Arizona. Om te begrijpen waarom de VS zo tegen immigranten zijn, praat hij met ranchers, die met zelfgemaakte 
drones de grens 'beveiligen'. Ook spreekt Vos Latinovluchtelingen in Mexico. 
Hollands Welvaren 
Ned 1, 22.25 uur 
Michiel van Erp portretteert Nederlanders die er ondanks de crisis aan werken hun leven of dat van anderen te 
verbeteren. Vanavond: Marjan Strijbosch, selfmade miljonair en societyvrouw. Ook neemt Van Erp een kijkje bij 
Ladies First, een netwerkclub waar zakenvrouwen elkaar ontmoeten. 
Nooit meer slapen 
Radio 1, 00.30 uur 
'Laten zien dat alles kan', dat is wat ontwerpster Pieke Bergmans nastreeft in haar werk. Met die insteek heeft ze 
sinds 2006, toen ze doorbrak met haar serie Crystal Virus, razendsnel haar naam gevestigd. Vanaf 23 augustus is 
een selectie van haar werk te zien in het Noordbrabants Museum in Den Bosch. 
Dunya & Desie 
Ned 3, 18.55 uur 
In de aflevering Doornen en rozen vindt Desie dat het tijd is voor 'de eerste keer'. Ze is inmiddels 16 en stelt zich er 
van alles bij voor. Voor haar moeder, Monique, is het lastig te accepteren dat haar dochter niet altijd haar kleine 
meisje blijft. En bij Dunya thuis gaat ook niet alles over rozen. 
Baardmannetjes 
Ned 2, 21.15 uur 
Nico de Haan en Hans Dorrestijn bezoeken natuurgebieden in Nederland en dit keer belanden de 'baardmannetjes' 
in het natuurgebied langs de IJssel. Hans hoop hier de reigerachtige vogel de roerdomp te spotten. Nico kan zijn 
geluk niet op als hij een kwak, een zeldzame vogel, ziet. 
Gangster of Love 
ARTE, 22.35 uur 
Datingdocumentaire die bitterzoete komedie met wrange sociale observaties combineert. Matchmaker Babic, 
immer met zonnebril op, probeert mannen uit straatarme Kroatische bergdorpen aan een huwelijkspartner te 
helpen. Maar buitenlandse vrouwen of alleenstaanden met kinderen zijn bij voorbaat afgeschreven. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Death + Dying (94%); Children (70%) 
 

Load-Date: August 7, 2014

 
End of Document





Veel meer dan twee lange benen
de Volkskrant
9 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sport
Length: 2135 words
Byline: MARK VAN DRIEL
Body


Sifan Hassan, atlete 
Sifan Hassan is bij de EK atletiek in Zürich favoriet voor goud op de 1.500 meter. Heeft ze een genetische 
voorsprong, vanwege haar Ethiopische wortels? Of is ze een Nederlands fabricaat? Haar coach: 'Ze kon er 
aanvankelijk geen hout van.' 
Sifan Hassan heeft voor grotere problemen gestaan dan de vijf plastic horden die in de berm van sportcentrum 
Papendal staan opgesteld. Ze zijn hooguit 20 centimeter hoog. Het is de bedoeling dat de genaturaliseerde 
vluchtelinge uit Ethiopië er vlot over heen rent en de grond met haar voeten zo kort mogelijk aanraakt. 

Het lijkt een oefening van niks voor een atlete die bij de EK atletiek, volgende week in Zürich, op de 1.500 meter de 
favoriet voor goud is. Haar piepjonge trainingsmaatjes, drie scholieren tussen de 12 en 17 jaar, geven met 
trefzekere passen het voorbeeld. Ze raken geen horde. 

Hassan wel. Ze hapert en struikelt. 'Maak je boos op Aregawi', zegt haar coach Honoré Hoedt als ze met haar 
lange benen weer eens blijft steken achter een hekje. Abeba Aregawi, een Zweedse atlete met Ethiopische wortels, 
is in Zürich haar belangrijkste concurrente. 

'Ik maak me boos op jou', klinkt het gevat uit de mond van de 21-jarige topatlete. Ze kwam zes jaar geleden naar 
Nederland, kreeg een jaar later een verblijfsvergunning en ontving vorig jaar in Arnhem een Nederlands paspoort. 
Ze doet de oefening nogmaals. Het gaat beter, maar nog lang niet perfect. 

De situatie is tekenend. Hassan is op allerlei vlakken een loopster in ontwikkeling, ondanks de toptijden waarmee 
ze in korte tijd internationaal naam heeft gemaakt op de 1.500 en 5.000 meter. Ze won vorige maand twee 
Diamond Leagues op rij, een primeur voor een Nederlandse atlete. Haar coach denkt dat ze over twee jaar in Rio 
de Janeiro twee gouden medailles kan winnen. 

In 1992 was Ellen van Langen de laatste Nederlander die een atletiekmedaille veroverde. 

Hoedt werkt met een schema waarin vijftien tot twintig factoren zijn opgenomen die voor een topatleet van belang 
zijn. Het gaat om zaken als looptechniek, snelheid, kracht, lenigheid, rompstabiliteit, duurvermogen, voeding, 
sprintvaardigheid en mentale kracht. Hij hanteert een schaal van een tot vijf; van slecht tot uitstekend. 

Alleen op mentaliteit en duurvermogen scoort Hassan een vijf. Voor de rest zijn het tweetjes en drietjes. Het is de 
bedoeling op alle vlakken vieren en vijven te scoren. 
Slim trainen 
Dat is een moeizaam proces, waarbij voorop staat dat Hassan nog jarenlang atletiek moet kunnen bedrijven. Ze 
traint 'bij lange na niet op het randje van de afgrond', zegt de coach die eerder atleten als Bram Som, Arnoud 
Okken, Gert-Jan Liefers en Yvonne Hak begeleidde. Slim trainen is het devies, met veel aandacht voor eenvoudige 
oefeningen. 

Zo moet Hassan dagelijks voor de spiegel oefenen om haar armen strak langs haar lichaam te bewegen, van voor 
naar achteren, in plaats van ze breeduit te laten wapperen. Dat komt haar snelheid ten goede. Hoedt: 'Ik zal toch 
zeker dertig keer per week zeggen dat ze haar armen bij zich moet houden, maar het kwartje valt nog niet.' 

Hassan moet soms lachen om de teksten waarmee Hoedt het prille stadium van haar ontwikkeling schetst. 'Twee 
lange benen, voor de rest niks', noemde hij haar onlangs, nog geen week nadat ze voor de derde maal dit jaar het 
Nederlandse record had scherper gesteld (tot 3.57,00). Ze traint pas sinds vorig jaar januari bij de voormalige 
bondscoach. 

De snelheid waarmee Hassan tot de wereldtop is doorgedrongen, wekt verbazing onder atletiekliefhebbers. Het 
kost sommigen moeite haar te zien als een Nederlandse atlete, blijkens een vinnige discussie over haar afkomst 
op de populaire atletiekwebsite Losse Veter. 

Alleen Keniaanse of Ethiopische lopers zouden in staat zijn zo snel progressie te maken, vanwege hun 
veronderstelde genetische voorsprong. Het zou oneerlijk zijn dat geboren Oost-Afrikanen mogen meedoen aan de 
EK atletiek, ook al gebeurt dat op legale gronden. Via emigratie, politiek asiel, of gemengde huwelijken kunnen 
atleten die buiten Europa zijn geboren het recht verwerven om uit te komen voor hun tweede vaderland. 
'Gratis talent' 
Of Hassan een genetische voorsprong heeft door haar afkomst is niet eenvoudig vast te stellen. Coach Hoedt kan 
zich verschrikkelijk opwinden over het gemak waarmee Afrika wordt aangeroepen om haar snelheid te verklaren. 

Hoedt: 'Ze wordt afgeserveerd omdat ze zogenaamd gratis talent heeft. We moeten niet zeggen: ze is geboren in 
Ethiopië dus ze was al klaar toen ze hier kwam. Nee, ze is hier begonnen met serieus lopen. Iedere meter die ze 
heeft gelopen, heeft ze in Nederland gelopen. En ze kon er aanvankelijk geen hout van.' 

Ook Hassan gelooft niet dat haar succes is terug te voeren op haar Ethiopische afkomst. Op het terras van een 
uitspanning nabij Arnhem spreekt ze zich fel uit tegen die suggestie, kort voordat ze in hoog tempo een training 
afwerkt op een fraai gelegen bospad dat ook gefrequenteerd werd door Bram Som. Vaak loopt ze achter Hoedt 
aan, die zwetend op zijn mountainbike het tempo aangeeft. 

Hassan: 'Ik geloof niet dat je hard loopt omdat je uit Ethiopië komt. In Nederland geloven mensen dat, maar in 
Ethiopië geloven de mensen in de stad dat alleen mensen uit een dorp hard kunnen lopen. Dat is het niet. In 
Nederland gaan kinderen naar school met de auto, ze zitten thuis achter de computer. Wij lopen naar school, wij 
bewegen veel vanaf jonge leeftijd. Wij spelen met onze benen, niks anders.' 

Anders dan haar EK-rivale Aregawi, die op de Olympische Spelen van Londen uitkwam voor Ethiopië en via een 
huwelijk met een Ethiopische Zweed van nationaliteit is veranderd, heeft Hassan in haar geboorteland nooit serieus 
aan atletiek gedaan. 

In haar woonplaats Nazareth, een stad ten zuiden van hoofdstad Addis Abeba die op 1.800 meter boven zeeniveau 
ligt, rende ze in uniform een half uur naar school en terug, met de boeken onder haar arm. Ze kreeg dagelijks 
sportles. Ze genoot van volleybal en atletiek. Buiten schooltijd deed ze alles lopend. 'Ik vond hardlopen leuk. Ik had 
een licht lichaam, 46 of 47 kilo. Ik heb het nooit zwaar gevonden om te doen.' 

Hassan kan zich niet herinneren of iemand haar talent ooit heeft opgemerkt. Tot een regionale of nationale selectie 
behoorde ze naar eigen zeggen nooit. Ook bij haar managementbureau Global Sports Communications, dat veel 
werkt met Ethiopische atleten, had niemand van haar gehoord totdat ze begon op te vallen in Nederlandse 
wedstrijden. 

Over de reden van haar komst naar Nederland heeft Hassan in het openbaar nooit gesproken. Ook haar 
asieladvocaat Wilma Hompe zwijgt erover. Ze kreeg een jaar na aankomst een verblijfsvergunning. De 
overweging? Bij terugkeer zou ze een onmenselijke behandeling kunnen verwachten. 'Dat kan van alles zijn', zei 
Hompe vorig jaar nadat Hassan haar Nederlandse paspoort in ontvangst had genomen. Ze wil de privacy van de 
atlete niet schenden. 

In Nederland ontdekte Hassan rennen als een manier om te ontspannen. Na een verblijf in een 
asielzoekerscentrum in Zuidlaren kwam ze via Leeuwarden terecht in Eindhoven, waar een kleine Ethiopische 
gemeenschap is. Daar meldde ze zich bij een atletiekclub, waar ze twee jaar onder de hoede kwam van trainer en 
leraar Ton van Hoesel. 

Die was niet meteen onder de indruk van haar talent. Hassan was aan de gezette kant en kon de beste 
Nederlandse atletes aanvankelijk niet bijhouden. Dat verbaasde Van Hoesel niet. Hij had al eerder ontdekt dat, in 
weerwil van het vooroordeel, niet iedere Afrikaan kan hardlopen. 'Ik heb ook Ethiopiërs bij me gehad die er niets 
van konden.' 
Geen halleluja-weg 
Hassan pikte Van Hoesels aanwijzingen wel snel op. En ze bleek ongewoon ambitieus en gedreven. Ze vertrouwde 
hem toe dat ze tot de wereldtop wilde behoren toen ze nog in een kamertje woonde, met enkel een matras en een 
zak kleren. 'Binnen een jaar was wel duidelijk dat ze een speciale tante was. Ze liep in wedstrijden altijd harder dan 
ik verwachtte. Maar ze heeft er heel, heel hard voor gewerkt. Er bestaat geen halleluja-weg naar de top.' 

Ook Hoedt gelooft dat de werklust en ambitie van Hassan worden onderschat door criticasters die haar tijden vooral 
toeschrijven aan haar Ethiopische genen. Hij vindt dat veel Nederlanders Afrika als excuus gebruiken om weinig uit 
te voeren. Duursporten zijn uit de mode geraakt. Het vereist te veel inzet en volharding. 

De coach: 'Sifan bewijst dat veel mensen hier doetjes zijn geworden. Onze kinderen hebben het ontzettend prettig. 
Het ontbreekt ze aan niets, behalve tegenslag. Sifan heeft een keihard leven achter de rug. Dat maakt haar sterk, 
niet haar huidskleur. Ze is ongelooflijk gedreven om uit te blinken en iets te maken van haar leven.' 

Hoedt is ervan overtuigd dat loopsucces niet is voorbehouden aan Oost-Afrikanen. Europeanen moeten zich 
serieus richten op de duursport. Hij gelooft dat veel talent nooit wordt opgemerkt. Hij probeert via zijn stichting 
Loopland Gelderland scholieren te interesseren voor duursport, door gymleraren bij te scholen en de talenten op 
sportcentrum Papendal gratis training te bieden. 

De jonge trainingsmaten van Hassan komen uit dat project. 'Aan de NK voor junioren deden op de 1.500 meter 
maar zes meisjes mee. Zes! Dat is veel te weinig.' 

Hoedt hoopt dat Sifan Hassan jonge atletes zal inspireren. Met Maureen Koster is dat al gebeurd. Ook zij doet bij 
de EK atletiek mee aan de 1.500 meter. Ze heeft haar persoonlijke record dit seizoen verbeterd tot 4.04,92. 
Daarmee is ze nog maar 1,3 seconde langzamer dan Elly van Hulst, de voorganger van Hassan als Nederlands 
recordhouder. Van Hulst had het record 27 jaar. 
Wereldtop 
Koster (22) gelooft dat ze veel opsteekt van Hassan. 'Als zij er niet was geweest, was ik misschien veel sneller 
tevreden geweest met mijn tijden. Dat ben ik nu dus niet. Ik wil harder. Ik ben ambitieuzer.' 

Hassan twijfelt er niet aan dat de route naar de wereldtop via Nederland loopt. Zij sluit niet uit dat het via Ethiopië 
had gekund, als ze niet had moeten vluchten. Maar ze heeft hier baat bij de expertise van Honoré Hoedt, het 
omvangrijke netwerk van haar managementbureau en de (para-)medische begeleiding op sportcentrum Papendal, 
waar ze woont. 

Met haar prestaties hoopt ze af te rekenen met de veronderstelling dat het een voordeel is om in Afrika te trainen. 
Ze draagt soms een oranje lint in haar kapsel om haar loyaliteit duidelijk te maken. 

Hassan: 'Er hebben wel tien mensen tegen me gezegd dat ik niet in Nederland kan wonen en snel kan hardlopen. 
Je moet naar Kenia of Ethiopië om te slagen, zeiden ze. Niemand gelooft dat ik 3.57 heb gelopen. Dat kan nooit, 
zeggen ze. Maar ik kan in Nederland wonen en toch hard lopen. Het kan gewoon.' 
TOPATLETEN MET BUITENLANDSE WORTELS 
Adbi Nageeye 
Geboren in Somalië (1989). Kwam als 5-jarige naar Nederland, vertrok als 11-jarige, belandde na omzwervingen in 
Syrië weer in Somalië en keerde als 13-jarige terug in Nederland. Heeft altijd voor Nederland gelopen en plaatste 
zich voor de EK atletiek op de marathon. 
Khalid Choukoud 
Geboren in Marokko (1986). Arriveerde als 14-jarige in Nederland. Vijfvoudig nationaal kampioen op de lange 
afstanden. Plaatste zich op de marathon voor de EK atletiek. 
Churandy Martina 
Geboren in Willemstad op Curaçao (1984). Hij koos er als 27-jarige topatleet, woonachtig in Amerika, voor om uit te 
komen voor Nederland, nadat de Nederlandse Antillen als sportnatie niet meer werden erkend door het IOC. 
Veroverde onder beide vlaggen internationale prijzen. 
Ignisious Gaisah 
 Geboren in Ghana (1983). Nam vorig jaar als 30-jarige verspringer de Nederlandse nationaliteit aan. Woont en 
traint al twaalf jaar in Rotterdam. Won medailles voor beide landen. 
Hilda Kibet 
Geboren in Kenia (1982). Kwam vanwege de liefde als 20-jarige student fysiotherapie naar Nederland. Besloot zich 
na afronding van die studie in navolging van haar echtgenoot Hugo van den Broek te richten op hardlopen. Kwam 
nooit uit voor Kenia en loopt sinds 1997 voor Nederland. Europees kampioen cross in 2008. 
Karin Ruckstuhl 
Geboren in Zwitserland (1980). Verhuisde als 10-jarige scholier naar Nederland. Kwam als zevenkampster alleen 
uit voor Nederland en veroverde medailles op de vijf- en zevenkamp. 
Lornah Kiplagat 
Geboren in Kenia (1974). Huwde een Nederlander en nam als 29-jarige de Nederlandse nationaliteit aan. Won als 
Keniaanse meerdere marathons, en veroverde als Nederlandse vier wereldtitels (halve marathon, cross). 
Nelli Cooman  
Geboren in Suriname (1964). Kwam als 8-jarige scholier naar Nederland. Sprintte alleen voor Nederland en 
veroverde twee keer de wereldtitel indoor. 
Troy Douglas 
Geboren in Bermuda (1962). Volgde zijn Nederlandse trainer Henk Kraaijenhof naar Nederland en besloot als 26-
jarige van nationaliteit te veranderen. Deed namens Bermuda en Nederland mee aan internationale toernooien en 
won voor beide landen medailles. 
 
Graphic

 
Sifan Hassan (21)
Jiri Buller
Hassan tijdens een bosloop in de omgeving van Arnhem met coach Honoré Hoedt op de fiets.
Jiri Buller
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Track + Field (94%); Sports + Recreation (74%) 
 

Load-Date: August 8, 2014

 
End of Document





Likje verf om het graf terug te vinden
de Volkskrant
9 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 14
Length: 535 words
Byline: VAN ONZE CORRESPONDENT ROLF BOS
Body


Reportage Op de begraafplaats van Bureij 
Op de begraafplaats van Bureij in Gaza ziet correspondent Rolf Bos zes groene stenen. Het zijn vers gedolven 
graven van de familie Ziada. Gestorven door Israëlisch geweld, dat is helder. Maar wie zijn het? Wat is hun 
verhaal? Plots blijkt er ook een link met Nederland. 
Er zijn de laatste weken onthutsend veel verse graven gedolven op de begraafplaats van Bureij. In de gauwigheid 
geteld zo'n stuk of veertig. Allemaal slachtoffers van de Gaza-oorlog. Zes stenen hebben een likje groene verf 
gekregen. 'Dat hebben we gedaan om de graven terug te vinden. Hier liggen de zes leden van mijn familie die 
gedood werden door die rottige Israëlische vliegtuigbom. We hebben moeder in het midden gelegd, dat vonden we 
wel een mooi gebaar.' 

De zon brandt onbarmhartig als we donderdagochtend met Saed Ziada een bezoek brengen aan de zanderige 
begraafplaats. Achter ons ligt Bureij, waar Palestijnse vluchtelingen uit 1948 en hun nazaten wonen. Voor ons, 
iets naar het westen, lonkt de Middellandse Zee. 

'Zo'n Israëlische piloot, die met een joystick, alsof hij een computerspelletje speelt, dood en verderf zaait. Hij heeft 
niet eens een idee, wat hij hier heeft aangericht. Het woord haat beschrijft niet wat voor gevoelens ik heb.' 

Een lange rechte weg naar het zuiden voert van Gaza-Stad naar Bureij, met rechts een rij grote woningen die 
allemaal flink beschoten zijn. 'Dit is een gevaarlijke weg', zegt Saed, 'ook in rustiger tijden voeren de Israëliërs hier 
aanvallen uit, op leiders van Hamas bijvoorbeeld.' Zat het er soms boordevol Hamasstrijders? 'Nee', zegt Saed. 
'Hier wonen boeren, en in dat grote huis, met die kapotte muren woont een vriend van mij. Hij werkt bij de VN.' 

Bureij is een vluchtelingenkamp waar zo'n 40 duizend Palestijnen wonen. Het woord 'vluchtelingenkamp' kon de 
argeloze westerling wellicht op het verkeerde been zetten: hier geen tenten, maar huizen in allerlei formaten. In een 
van de huizen, een drie verdiepingen tellende woning, woonde tot de fatale 20ste juli de familie van Saed. De 
broers, de geliefde schoonzus Bayan en moeder Muftiya, die rechts naast het huis haar tuin had, met onder meer 
vruchten- maar ook olijfbomen. 'Die tuin, dat was haar lust en haar leven.' 

Als klein meisje was moeder met haar ouders in 1948 uit een Palestijns dorp gevlucht tijdens de eerste Israëlisch-
Arabische oorlog. 'Ik vlucht niet nog een keer', had moeder vlak voor de fatale bom nog geroepen, aldus Saed. 'Ja, 
het is een bittere gedachte dat ze 66 jaar na haar vlucht alsnog door de Israëliërs is gedood.' 

Een wirwar van straatjes leidt naar de onheilsplek. De huizen rondom staan er nog, maar de woning van de familie 
Ziada is weg, teruggebracht tot een berg puin en stof. Stille getuigen van een zinloos weggebombardeerd leven: 
een mooi gouden damesschoentje, een dik wiskundeschrift, een verbogen televisieschotel, verstofte kleding. 

Waarom juist dit huis werd getroffen, waarom juist de coördinaten van dit huis op het aanvalsscherm van de 
Israëlische F-16-piloot oplichtten - Saed heeft geen idee. 'Het woordje waarom kan ik niet meer horen. Het heeft de 
afgelopen weken constant door mijn hoofd getold, maar een antwoord heb ik niet gekregen.' 
 
Graphic

 
Saed Ziada bij wat over is van de woning van zijn familie in Bureij.
Foto Guus Dubbelman / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); Children (69%) 
 

Load-Date: August 8, 2014

 
End of Document





Eén dode broer, of twee. Maar niet mijn moeder, niet mijn neefje
de Volkskrant
9 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 15
Length: 1600 words
Byline: STERRE LINDHOUT
Body


Interview De Nederlandse connectie 
Ismail Ziada woont al een tijd niet meer in Gaza. Hij wil terug, maar de Israëliers laten hem er niet in. Op 20 juli zit 
hij in Den Haag, als een Israëlische piloot de aanval inzet op het huis van zijn moeder. 
Ismail Ziada (39) skypte met zijn broer in Gaza-Stad. Zijn zoon hield trots zijn nieuwste Playmobiel-aanwinst in 
beeld om te laten zien aan zijn neefje. Het was zondagmiddag 20 juli en Ismail zat in de witte fauteuil. Uit het raam 
zag hij de steigers van zijn eigen verbouwing in een zonnige straat in Den Haag. 

Sinds Israël de aanval op Gaza had geopend, was die fauteuil de cockpit van waaruit Ismail per telefoon en Skype 
contact onderhield met zijn zeven broers, twee zussen en vooral met zijn moeder, allemaal in Gaza. 'Ik sliep 
nauwelijks. Ik wilde online zijn als er daar elektriciteit was.' 

De broers spraken die zondagmiddag over de hevige artilleriebeschietingen van het Israëlische leger op de 
omgeving van hun familiehuis in het vluchtelingenkamp Bureij, bewoond door hun moeder en vier broers met hun 
gezinnen. De beschietingen leken die zondag willekeurig, er was geen pijl op te trekken, concludeerden de broers 
zowel aan de Haagse als aan de Gazaanse kant van de lijn. In Bureij woonden 25 familieleden onder één dak, de 
droom van hun 70-jarige moeder. 'Al had ze de Nederlandse kleinkinderen ook het liefst daar gehad, dat zei ze bij 
elk telefoongesprek.' 

Ismail woont met zijn Nederlandse vrouw Angélique Eijpe (42) en hun drie zoons van 7, 6 en 3 in Oman. Angélique 
is er diplomate voor de Nederlandse regering. Skype is in Oman verboden, dus grijpen ze de zomervakanties in 
Den Haag aan om bij te praten met de familie in Gaza. 

Het is allemaal bij gebrek aan beter. Elkaar in levenden lijve zien is al vier jaar niet meer mogelijk. Ismail en de 
kinderen mogen van de Israëlische autoriteiten Gaza niet in, de familie mag er niet uit. Dat de hele familie deze 
zomer vaak bij elkaar zat in de veiligste kamer, vanwege de bombardementen, was een wrang soort geluk. 'Dan 
hoorde ik mijn broer Yousef grapjes maken tegen de kinderen over de bommen en over het raketschild Iron Dome. 
Hij maakte altijd grapjes.' 

Hun moeder had die ochtend gesommeerd dat de vrouwen en kinderen het huis uit gingen, hoorde Ismail van zijn 
broer. Een aantal van hen was nu in Gaza-Stad. Een volledig rationale beslissing zal het niet zijn geweest. Naar 
buiten gaan was ook niet veilig, en Gaza-Stad ook niet. Maar Ismails moeder had voet bij stuk gehouden - en 
daarmee een groot deel van haar familie gered, al zal ze dat nooit weten. 

Alleen Bayan, de vrouw van Ismails oudste broer Jamil bleef, samen met haar 12-jarige zoon Shaban. 'Ik wist dat 
er zes mensen in huis waren', zegt Ismail. 

'Er is iets met het familiehuis.' Om kwart over twaalf Nederlandse tijd wandelde een nichtje het scherm van Ismail 
binnen, telefonerend. Ismail zag hoe ze tegen zijn broer praatte. 'Ik raakte niet meteen in paniek. Ik dacht, 
misschien is het huis geraakt.' Hij zag hoe zijn broer naar zijn mobieltje liep en alle broers in Bureij begon te bellen, 
hoorde hoe zijn broer begon te schreeuwen: niemand neemt op! 

Ismail verbrak de verbinding. Angélique zette de kinderen in de bakfiets en fietste naar de speeltuin, om haar man 
even rustig te laten bellen. Als ze enig idee had gehad van wat er aan de hand was, had ze dat nooit gedaan. 

Ismail belde zijn broers met Skype. Een voor een. Geen gehoor. 'Ik dacht: dit is een slecht teken. Toen begon ik 
gestresst te worden.' Hij belde een Palestijnse vriend die in Duitsland woont. Ze spraken kort. Ismail vertelde wat hij 
had gehoord. 'Hij zei weinig - achteraf wist hij al wat er was gebeurd, hij had het weer van een vriend in Ramallah. 
Maar hij durfde het niet te zeggen.' 
De buren 
Ismail ververste het scherm van een lokale nieuwssite. Daar verschenen de namen van twee van zijn broers en van 
zijn neefje van 12, omgekomen bij een bombardement. Het lot van de rest las hij later bij een andere vriend op 
Facebook: zijn moeder Muftiya, zijn oudste broer Jamil en zijn vrouw Bayan, en hun zoon Shaban, zijn broers 
Yousef en Omar. Allemaal dood. 

Het huis was weggevaagd door een vliegtuigbom - een precisiebombardement. De huizen van de buren staan nog 
overeind. 'Het was het type bom dat een kuil onder het huis blaast waar alles in verdwijnt', zegt Ismail. 'Ze hebben 
geen idee wat ze raken.' En dan, vlak en cynisch: 'Ik ben inmiddels bommenexpert. Ik weet ook dat ze allemaal al 
dood waren voor het huis op hen stortte, door de kracht van de bom.' 

De zes lichamen zijn geborgen en begraven. 'En ik was er niet.' Ismails stem klinkt monotoon. Woede voor alle 
pogingen die hij deed om toestemming te krijgen van de Israëlische autoriteiten om zijn familie te mogen bezoeken. 
Pogingen die stuk voor stuk stuitten op een 'nee' - zonder verdere motivatie. 'Ik wil het daar niet over hebben. Ik 
word daar zo emotioneel van.' 

En zelfs nu zijn broers en moeder zijn begraven, en hij moet meebeslissen over de toekomst van vijf wees 
geworden neefjes en nichtjes, mag hij er niet in. 

Hij zit voorlopig in Den Haag, waar een buurvrouw klaagt dat het ongeluk brengt dat ze de hele dag onder die 
steigers door moet lopen, waar de zomervakantiedagen zich aaneenrijgen en zijn kinderen met de dag meer 
Nederlands spreken dan Arabisch en Engels. 

Voor Angélique brachten de gebeurtenissen een ingewikkelde vermenging van werk en privé teweeg. Bij 
Buitenlandse Zaken hield ze zich jaren met het dossier Israël en Palestina bezig. 'Nu gelukkig niet.' Direct na de 
gebeurtenissen had ze de gedachte dat het grotere, politieke verhaal belangrijker was dan een relaas over het 
individuele leed van één familie. Inmiddels denkt ze daar anders over. 'Ik denk dat het goed is als mensen dit 
verhaal horen, ook al is dit maar een van de vele getroffen families.' 

Ismail en Angélique kennen elkaar uit Ramallah, waar Angélique in 1998 stage liep bij de Nederlandse 
vertegenwoordiging. Daarvoor had ze een jaar in een kibboets gewoond en aan een Israëlische universiteit 
gestudeerd. Ze sprinkhaande tussen beide kanten van het conflict. Maar ze werd verliefd op een Palestijn. 

Ismail studeerde in die tijd economie aan de Birzeit Universiteit, waar Angélique ook vakken had gevolgd. Het was 
voor buitenlanders relatief eenvoudig om Gaza in te komen. Dus werd Angélique al snel geïntroduceerd bij de 
familie Ziada, toen nog in het oude huis, vier kamers rond een binnenplaats. 

Ze werd opgevangen door Bayan, die al vanaf haar 15de bij de familie woonde. 'Je schoonzus jaagde je broer de 
kamer uit en zei: zo hier slaap jij, met mij en de kinderen', zegt Angélique. Zoiets zou in Nederland onvoorstelbaar 
zijn. Die gastvrijheid, alles delen.' 

Ze lachen om de gedachte. 

'Ik had liever met mijn gezin in Gaza gewoond', zegt Ismail, met een blik die van afwezig naar indringend gaat. 'Ja, 
ondanks alles. Ik houd van het leven in het kamp, een leven waar vrienden en familie gewoon je huis binnenlopen 
als ze je willen spreken.' 

Het is zoveel minder gestresst dan in Nederland, vindt Ismail. Kinderen hebben er niet één moeder en één vader, 
maar een heleboel. Je hebt zoveel aan elkaar, als we geen steun aan elkaar hadden, was ik samen met al mijn 
broers allang fucked up geëindigd.' 
Sterke vrouw 
Dat die sfeer zo goed is, dat iedereen bij elkaar is gebleven, komt door je moeder, zegt Angélique. 'Ze was een 
sterke vrouw.' 

In 1948 vluchtte de 4-jarige Muftiya met haar familie uit een Palestijns dorp - op de plek waar nu de Israëlische stad 
Kiryat Gat ligt - naar Gaza. Het is het jaar dat door de Israëliers gevierd wordt als het ontstaan van hun land en 
door de Palestijnen wordt aangeduid als 'al Nakba' - de catastrofe. 

Toen bleek dat spoedige terugkeer een illusie was, vervingen de vluchtelingen hun tenten door lemen hutten. 
Ismails moeder werd jong uitgehuwelijkt aan een oude man die er al een huwelijk op had zitten. Toen Ismail, het 
zevende kind, 11 was, overleed zijn vader. Zijn oudste broer Jamil gaf zijn veelbelovende schoolcarrière op om 
voor het gezin te zorgen. Vijf van zijn zeven broers konden naar de universiteit. 

In 2002 bouwden ze een familiehuis in Bureij, met een tuin en genoeg ruimte voor iedereen. Ismail had de 
logistieke leiding over de bouw. Voor iedere broer die wilde, bouwden ze er een verdieping bovenop. Voor hun 
moeder was het huis de belichaming van het gevecht dat ze had geleverd voor de toekomst van haar kinderen. 

Daarom wilde ze niet weg uit het huis, zelfs niet tijdens de bombardementen. 'Bovendien waren ze ervan overtuigd 
dat het Israëlische leger zou waarschuwen als ze zouden bombarderen', zegt Ismail. 'En ik ook. Tot de 20ste ging 
ik er, ondanks alle gruwelijke gebeurtenissen sinds 1947, van uit dat onze vijand nog enige menselijkheid bezat. Nu 
niet meer.' 

Eén dode broer, zegt Ismail. Of twee, dat was het ergste wat hij zich kon indenken. 'Maar niet mijn moeder, niet 
mijn neefje van 12. Dat ging ons voorstellingsvermogen te boven.' 

Dit scenario had niemand bedacht - in Gaza niet en in Den Haag niet. Angélique denkt achteraf dat ze de situatie 
misschien te veel heeft gerationaliseerd. 'Ik dacht steeds als ik het aantal doden zag: procentueel is de kans vrij 
klein dat een familielid wordt getroffen.' 

Bij een demonstratie in Nederland had hun middelste zoontje leuzen opgepikt over de oorlog, over lijken en over 
gebrek aan water. 'Op de terugweg zat hij te snikken achter op de fiets', zegt Angélique. 'Is het gevaarlijk voor 
oma?, vroeg hij. Ik hoor het mezelf nog zeggen: 'Nee, met oma komt het wel goed.' 
'Tot deze fatale dag ging ik ervan uit dat onze vijand nog enige menselijkheid bezat' 
 
Graphic

 
Ismail Ziada (links) met zoon Firas en echtgenote Angélique.
Foto Mike Roelofs
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Children (94%); Police Forces (82%); Adolescents (75%); Death + Dying (69%); Families + Children 
(63%) 
 

Load-Date: August 8, 2014

 
End of Document



De ene armoede daalt, de andere stijgt verder
de Volkskrant
9 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 23
Length: 666 words
Byline: PETER DE WAARD
Body


De kwestie Peter de Waard 
In de jaren zestig en zeventig leerden babyboomers op school dat zij tot de geprivilegieerde helft van de 
wereldbevolking behoorden die het heel goed had. De andere helft leed elke dag honger. 

Ouders grepen dat aan om hun kinderen te verplichten hun bord leeg te eten, want in Afrika zouden de kinderen 
een moord doen voor de groene monsters, ook wel spruitjes genoemd, die met de vetrandjes van het stukje 
draadjesvlees op het bord achterbleven. 

Tegenwoordig lijkt het probleem vanzelf te verdwijnen, hetgeen oplucht in een wereld waar zoveel andere 
problemen zijn bij gekomen. Er zijn nu nog ruim een miljard mensen op de aardbol die in extreme armoede leven. 
Dat is nog 'maar' een- zevende deel in plaats van de helft van de wereldbevolking. Sinds 1990 is de extreme 
armoede gehalveerd. 

Het moet zelfs mogelijk zijn in 2030 de extreme armoede helemaal uit te bannen, zegt de Wereldbank. Hiermee lijkt 
de mensheid het ultieme doel te hebben bereikt en zou God het op 1 januari 2031 in zijn geheel ten hemel moeten 
opnemen voor het eeuwige geluk. 

Alleen heeft de mensheid in al haar slechtheid God op het verkeerde been gezet met definities en statistieken. 
Onder extreme armoede verstonden de Verenigde Naties ooit de omstandigheid dat mensen gebrek hebben aan 
de essentiële basisbehoeften, waaronder voedsel, schoon drinkwater, sanitair, gezondheidszorg, onderdak, 
onderwijs en informatie. 

In het kader van de millenniumdoelstellingen werd daar een getal aan gekoppeld: een inkomen van 1,25 dollar of 
nog geen euro (koopkracht 2005) per dag. Wie sinds 2000 het inkomen heeft zien stijgen van 1,23 naar 1,27 dollar 
per dag, valt weg uit de groep extreem armen. Indien de cijfers van de Wereldbank nader worden bekeken, blijkt 
dat de halvering van de extreme armoede vooral te danken is aan het feit dat sinds 1990 bijna 1 miljard mensen net 
iets meer dan 1,25 dollar per dag zijn gaan verdienen. Slechts een klein deel daarvan is opgeklommen tot een 
middenklasse die gezond kan eten, goed onderdak heeft, schoon drinkwater en zich zelfs kan permitteren de 
tanden met Prodent te poetsen. 

Nog altijd verdient 45 procent van de wereldbevolking minder dan 2,50 dollar per dag - nog geen 2 euro. Wie 
daarmee naar een westerse supermarkt gaat, weet meteen hoe weinig het is. Zelfs in Afrika of Bangladesh is daar 
weinig meer mee te doen dan net niet verhongeren. 

In 1990 was het aantal armen 50 procent op een wereldbevolking van toen 5,3 miljard mensen. Dat waren 2,65 
miljard mensen. Nu is dat 45 procent van 7 miljard mensen of 3,15 miljard. In absolute getallen zijn er juist 500 
miljoen armen bij gekomen. In 1990 consumeerde de armste helft van de wereldbevolking 3 procent van het 
wereld-bbp en de rijkste helft 97 procent. In 2008 consumeerde de armste helft van de wereldbevolking 2,7 procent 
van het wereld-bbp en de rijkste helft 97,3 procent. De armste helft heeft zijn bestedingen dus met 10 procent zien 
teruglopen. 

Westerse regeringen staren zich liever blind op de halvering van de extreme armoede. Daarom is de 
ontwikkelingshulp al teruggeschroefd. De Nederlandse bijdrage is verminderd van 0,8 procent naar 0,55 procent 
van het bbp. Dat heet eufemistisch modernisering van de ontwikkelingshulp. Het is eigenlijk commercialisering 
waarbij gegeven ontwikkelingshulp terug moet stromen in de kassen van de Nederlandse bedrijven. 

Blijvende armoede leidt per definitie tot toenemende groei van de migratie. Mensen die als gevolg van corruptie, 
armoede en steeds vaker ook geweld in een uitzichtloze positie zijn beland proberen desnoods in gammele bootjes 
weg te komen naar de andere helft van de wereld waar zij zelf of hun nageslacht een betere kans hebben ooit uit 
die armoede te ontsnappen. 

Zelfs geen ijzeren gordijn kan ze stoppen de groene monsters een keer op te gaan eisen. 

Peter de Waard vervangt tot en met 9 augustus de column van Frank van Kalshoven 

Reageren? 

p.dewaard@volkskrant.nl 
Als je per dag 1,27 dollar verdient, ben je niet meer extreem arm 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Developing Countries (94%); Poverty + Homelessness (80%); Economic Development (70%); 
Environment + Natural Resources (62%) 
 

Load-Date: August 8, 2014

 
End of Document





176 'complete' lichamen in kisten
de Volkskrant
9 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 6
Length: 690 words
Byline: VAN ONZE VERSLAGGEVER ARIEJAN KORTEWEG
Body


Het identificatieteam van de slachtoffers van vlucht MH17 in Hilversum heeft in de 228 lijkkisten die tot dusver zijn 
overgebracht 176 min of meer complete lichamen aangetroffen. Daarnaast legde het team 527 dossiers aan die 
'een of meerdere lichaamsdelen' beschrijven. Dat zei vrijdag Arie de Bruijn, hoofd van het Landelijk Team 
Forensische Opsporing. 
De afgelopen week is in de Korporaal van Oudheusdenkazerne de identiteit van 21 slachtoffers van de vliegramp 
vastgesteld. Zestien van hen hebben de Nederlandse nationaliteit, van wie er een ook een Brits paspoort heeft. 
Ook van twee Maleisiërs, een Duitser, een Brit en een Canadees kon de identiteit worden vastgesteld. Dat brengt 
het totaal aantal geïdentificeerde slachtoffers op 23, onder wie 18 Nederlanders. In totaal zijn er 298 slachtoffers, 
van wie 196 met een Nederlandse identiteit. 

'Zodra we voor honderd procent zeker zijn van de identiteit, lichten we de nabestaanden in', zei De Bruijn. 'Hoe zij 
daarna met de stoffelijke resten omgaan is aan hen.' Persoonlijke bezittingen waarvan de afkomst overduidelijk is, 
worden meteen overgedragen. 

De Bruijn zei niet te durven zeggen of het uiteindelijk zou lukken de identiteit van ieder slachtoffer vast te stellen en 
benadrukte dat het onderzoek nog maanden kan vergen. In Hilversum werkt een internationaal team van meer dan 
tweehonderd specialisten. Het aantal geïdentificeerde slachtoffers wordt voortaan elke vrijdag bekendgemaakt. 

De identificatie loopt vertraging op omdat de lichamen in Oekraïne met formaline zijn bewerkt om ze beter te 
conserveren. Dat vergemakkelijkt volgens deskundigen de identificatie. 'Het lichaam wordt dan gefixeerd, als het 
ware totaal bevroren in de tijd', zegt forensisch patholoog Frank van de Goot. Maar het bemoeilijkt het werk voor de 
onderzoekers. Formaline scheidt giftige dampen af, dus moet er beschermende kleding worden gedragen bij het 
openen van de kisten. 

De Bruijn zei vrijdag dat 703 post-mortemdossiers zijn gemaakt. Lichaamsdelen worden op grond van onder meer 
dna- en gebitstechnisch onderzoek aan een slachtoffer toegeschreven. Ook persoonlijke bezittingen die in Oost-
Oekraïne zijn gevonden, worden naar Hilversum gebracht als dat de identificatie kan bespoedigen. Het 
onderzoeksteam heeft van alle slachtoffers een dossier waarmee naar overeenkomsten kan worden gezocht. 

Het Openbaar Ministerie maakte vrijdag bekend dat voor alle slachtoffers centraal een overlijdensakte wordt 
geregeld. Daarop komt de naam van Grabovo in Oekraïne te staan als plaats van overlijden. Met zo'n akte kunnen 
nabestaanden zaken regelen voordat het proces van identificatie helemaal is afgerond. Een collectieve aanvraag 
daartoe wordt door het OM ingediend bij de rechtbank in Den Haag. 

De leden van het team dat onderzoek deed op de rampplek in Oost-Oekraïne, landden vrijdagmiddag op vliegveld 
Eindhoven. De toenemende dreiging van gevechten op en om de rampplek maakt volgens premier Rutte verder 
werken te gevaarlijk. De onderzoekers kwamen met een Hercules-vliegtuig van de Nederlandse luchtmacht en met 
een Australische Globemaster, dezelfde toestellen waarmee de slachtoffers werden overgebracht. De vliegtuigen, 
met aan boord 140 leden van de repatriëringsmissie, vertrokken uit Charkov, waar de onderzoekers naartoe waren 
gegaan nadat ze hun kamp in Soledar hadden opgebroken. 

Ze werden op vliegbasis Eindhoven verwelkomd door Commandant der Strijdkrachten generaal Tom Middendorp, 
korpschef Gerard Bouman van de Nationale Politie en Steve Lancaster van de Australische politie. De leden van 
het onderzoeksteam gaan na de landing naar huis, vertelde een woordvoerder van Defensie. Daarna volgt een 
nazorgtraject. Een klein team is achtergebleven in de buurt van het gebied waar het vliegtuig neerstortte om als het 
mogelijk is het onderzoek voort te zetten. 

Er zijn 23 slachtoffers van de MH17 geïdentificeerd, werd bekend op de dag dat de onderzoekers naar Nederland 
terugkeerden. Malaysia Airlines komt de klap, als verwacht, niet meer te boven. 
Zodra we voor honderd procent zeker zijn, lichten we de nabestaanden in (Arie de Bruijn, hoofd Landelijk Team 
Forensische Opsporing) 
 
Graphic

 
De leden van het onderzoeksteam op de rampplek in Oekraïne zijn vrijdag geland op vliegveld Eindhoven.
Foto Julius Schrank
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Fraud + Financial Crime (94%); Larceny + Theft (87%); Criminal Offenses (82%); Forensics (82%); 
Experimentation + Research (78%); Identity Theft (76%); Sex Offenses (70%); Criminal Law (69%); Police Forces 
(68%); Government Departments + Authorities (67%); Dna (62%); Property Crimes (61%) 
 

Load-Date: August 8, 2014

 
End of Document





Een politiek bondgenootschap met Iran is ongeloofwaardig
de Volkskrant
9 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 37
Length: 664 words
Byline: KEYVAN SHAHBAZI
Body


Iran 
Bloeddorstige wolven zetten de terroristische koers uit van Iran, dat de mensenrechten met voeten treedt. Het 
Westen moet daar verre van blijven. 
Thomas von der Dunk lost in zijn opiniestuk van 7 augustus alle strategische en tactische dilemma's van de 
internationale gemeenschap in het Midden-Oosten in een keer op. Volgens Von der Dunk steunt het Westen 
onbetrouwbare regimes als Egypte, Pakistan en Saoedi-Arabië terwijl deze regimes in een dubbelspel allerlei 
kwalijke bewegingen in stand houden als Taliban, Al Qaida en IS. Hij is onder de indruk van het democratische 
gehalte van de Islamitische Republiek Iran. Het zou recht hebben op het ontwikkelen van nucleaire energie. Als 
daarachter een kernprogramma schuilgaat, zou dat niet zo erg zijn zolang Israël, India en Pakistan ook kernwapens 
hebben. Het Westen zou met Iran een alliantie moeten aangaan, meent Von der Dunk. Hij vindt bovendien dat 
Hamas steevast wordt gedemoniseerd en dat er weinig reden voor consideratie is met het 'hysterische' Israël, want 
dat heeft toch geen andere vrienden in de wereld en zal uiteindelijk toch inbinden. 

Het ineenstorten van opeenvolgende falende staten in het Midden-Oosten in de afgelopen jaren (Von der Dunk 
noemt dit Arabische Lente) is geen teken van democratisering. Het is het bewijs dat de kunstmatige landen die 
Groot-Brittannië en Frankrijk in dat gebied hebben achtergelaten niet in staat zijn gebleken om een blijvende 
natiestaat te vormen. Vrijwel overal waar de heersende orde verdween, hebben de fundamentalistische 
bewegingen hun opwachting gemaakt. Dit geldt zowel voor de regimes die zelf instortten, zoals Egypte, Syrië, 
Bahrein en Jemen (Tunesië uitgezonderd), als de regimes die een klap uit het Westen kregen (Irak, Libië). Dat 
geldt zelfs voor Gaza, waar Hamas na vertrek van Israël de macht overnam van de seculiere PLO. 

Er staat geen straf op onwetendheid. Het zou slechts schrijnend zijn als iemand zijn onwetendheden als 
vaststaande feiten van daken schreeuwt. Maar het is kwalijk om te beweren dat het huidige Iran een geschikte 
bondgenoot voor het Westen is en dat Europa het voortouw moet nemen omdat de Amerikanen te getraumatiseerd 
zijn door de bezetting van hun ambassade in 1980. 

Er is een fundamenteel verschil tussen het Iraanse regime en landen als Egypte, Pakistan of Saoedi-Arabië. De 
Islamitische Republiek in Iran is gebaseerd op een messianistische ideologie die de wereldheerschappij nastreeft. 
Het Iraanse regime is de grootste sponsor van terrorisme in de wereld. Van het Joods Cultureel Centrum in Buenos 
Aires tot talloze steden in Israël, Europa en Azië is met de financiële en logistieke steun van dit regime bloed 
vergoten van onschuldige burgers. Degene die beweert dat dit regime recht heeft op kernbewapening als andere 
ook een kernprogramma hebben, heeft geen enkel benul welke bloeddorstige wolven de macht hebben in Teheran 
en wat hun beweegredenen zijn. 

Het is in de internationale politiek goed gebruik om de communicatiekanalen open te houden. Het feit dat toevallig 
hier en daar de belangen van het Westen en de regionale ambities van Iran samenvallen, kan reden zijn om te 
praten. Heel iets anders is om politieke bondgenootschappen aan te gaan. Er is slechts één taal die ze in Teheran 
goed verstaan: de taal van de machtspolitiek. De zware en succesvolle economische sancties tegen Iran hebben 
het regime in de afgelopen jaren op de rand van de afgrond gebracht. Op hun knieën kwamen ze naar Genève om 
hun 'heldhaftige inschikkelijkheid' in de praktijk te brengen. 

In het onderhandelingsspel heeft het Westen één kaart nog niet ingebracht: de schrijnende mensenrechtensituatie 
in Iran. Hoe geloofwaardig zou het zijn als het Westen een bondgenootschap aanging met dit regime? 

Het is precies hier waar het kaartenhuis van de argumenten van Von der Dunk ineenstort. Wat Von der Dunk de 
Egyptische demonstranten gunt, gunt hij de Iraanse niet. Heel vreemd. 
Machtspolitiek, dat is de taal die ze in Teheran goed verstaan 
 
Graphic

 
KEYVAN SHAHBAZI, psycholoog en van Iraanse afkomst.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Embargoes + Sanctions (68%); Weapons + Arms (67%); Nuclear Science 
(61%) 
 

Load-Date: August 8, 2014

 
End of Document





Filmdroom
de Volkskrant
9 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: RTV; Blz. 12
Length: 593 words
Byline: BEREND JAN BOCKTING
Body


Een eed van zuiverheid noemden vier Deense regisseurs hun tien geboden voor filmmakers, die ze in 1995 onder 
de naam 'Dogma' publiceerden. Het was een reactie op de 'oppervlakkige film', maar voor Lars von Trier moet het 
manifest vooral een reactie op zijn eerdere werk zijn geweest. Geen film is immers zo onzuiver als Europa, 
vanavond de keuzefilm van Zomergast Reinbert de Leeuw. Waar Dogma-films in het 'hier en nu' horen plaats te 
vinden, speelt deze gestyleeerde, cryptische, duistere en surrealistische filmdroom over een naïeve Amerikaanse 
jongeman van Duitse afkomst (Jean-Marc Barr) vlak na de Tweede Wereldoorlog. De jongen helpt mee aan 
wederopbouw van het Duitse spoorwegnet en raakt verstrikt in de liefde voor Barbara Sukowa en een bende 
neonazi's. Volgens Dogma moet alles op locatie en zonder trucages worden gedraaid; Von Trier deed het 
tegenovergestelde. En terwijl het Dogma-regisseurs verboden zou worden zichzelf een credit te geven, liet hij zijn 
naam in beeldvullende letters voorbijkomen. Enige pedanterie was de regisseur overigens ook anno 1991 niet 
vreemd. Toen tijdens het filmfestival van Cannes niet zijn film, maar Barton Fink van de Coenbroers met de 
Gouden Palm werd gekroond, stak een woedende Von Trier zijn middelvinger op richting de jurytafel. 
De sterkste man van Nederland 
(Mark de Cloe, 2011) Gemoedelijke kinderfilm waarin een landschap wordt geschilderd vol ouderwetse huisjes en 
rokende fabrieken die elkaar totaal niet in de weg staan. Daarin woont Luuk, die het maar niet kan verkroppen dat 
hij zijn vader niet kent; zijn enige houvast zijn moeders sterke verhalen, waarin de man de ene na de andere 
krachttoer uithaalt. Wanneer Luuk bij een wedstrijd gewichtheffen de bonkige René ontmoet, weet hij dat deze 
automonteur zijn vader moet zijn. De sterkste man van Nederland is een sympathiek relaas, maar had veel beter 
kunnen zijn wanneer het script eigenzinniger was geweest en het zonder uitleggerige voice-over had gedurfd. 
Ronduit verschrikkelijk is het overdreven geluidsontwerp, dat een koekoeksklok laat afgaan wanneer iemand zijn 
hoofd uit het raam steekt. Het zijn effecten die de film oneindig cartoonesker dan nodig maken. 

Nederland 3, 09.00-10.20 uur. 
The Treasure of the Sierra Madre 
(John Huston, 1948) Avonturendrama uit de gloriedagen van het klassieke Hollywood, waarin Humphrey Bogart en 
Tim Holt twee armoedzaaiers spelen die met een ervaren goudzoeker (Walter Huston, vader van de regisseur) de 
bergen van Mexico afspeuren naar goud - en het nog vinden ook. Een vondst die een noodlottig drama vol 
paranoia in gang zet. Bepaald geen lofzang op de menselijke natuur, wat vooral te danken is aan het 
doorzettingsvermogen van regisseur/scenarist Huston, die met zijn bewerking van B. Travens roman veel 
pessimistischer uit de hoek kwam dan het publiek van een Bogart-film verwachtte. Het met meerdere Oscars 
bekroonde The Treasure of the Sierra Madre was een van de eerste Hollywoodproducties die nagenoeg volledig 
buiten de studio, op locatie, werden opgenomen; dat geeft de in broeierig zwart-wit geschoten film nog altijd een 
authentieke sfeer, ook al rijden er jarenveertigauto's door het in 1925 gesitueerde verhaal. 
Snatch 
(Guy Ritchie, 2000) De meest virtuoze epigoon van politiek incorrecte Britse misdaadkomedies van rond de 
eeuwwisseling. Klassieker in het genre. 

RTL 7, 22.05-00.10 uur. 

TIPS 

Film 

Europa is het slotstuk van Lars von Triers trilogie, na The Element of Crime (1984) en Epidemic (1987), over 'de 
trauma's van het toekomstige Europa'. 

Beeld uit Europa van Lars von Trier. 
 
Graphic

 
Berend Jan Bockti000
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Film (81%); Artists + Performers (69%) 
 

Industry: Movie Industry (94%); Entertainment + Arts (89%) 
 

Load-Date: August 8, 2014

 
End of Document





Er kan helaas geen hek om het Midden-Oosten
de Volkskrant
9 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 16
Length: 784 words
Body


De week van Paul Brill 
We zijn nogal eens geneigd het verleden te idealiseren en de spanningen en calamiteiten te vergeten. Neem het 
tijdperk van de Koude Oorlog. Niet zelden hoor je tegenwoordig de verzuchting dat, ondanks alle angst voor een uit 
de hand lopende confrontatie tussen Oost en West, het wereldtoneel er toch overzichtelijk en zelfs stabiel uitzag. 
Waarbij gemakshalve wordt vergeten dat de helft van Europa zijn vrijheid en groeipotentieel moest opofferen aan 
deze 'stabiliteit' en dat in menig deel van de wereld de Koude Oorlog helemaal niet zo koud bleef. 

Een van die gebieden was het Midden-Oosten, waar twisten tussen en binnen staten welig tierden en bij herhaling 
de wapens spraken. Dat gezegd zijnde, valt moeilijk te ontkennen dat de regio sinds de Tweede Wereldoorlog nog 
nooit zo'n puinhoop is geweest als op dit moment. Korte samenvatting van de ellende: burgeroorlog in Syrië; uitloop 
van die oorlog in Libanon; opmars van de IS-extremisten in het splijtende Irak; permanente onrust in Jemen, 
waardoor deze goeddeels mislukte staat ook nog eens fungeert als uitvalsbasis van Al Qaida; vergaande 
ordeloosheid in Libië; hernieuwde confrontatie tussen Israël en Hamas. 

Alsof dat alles nog niet ontredderend genoeg is, hebben we ook nog te maken met een uiterst repressieve 
restauratie in Egypte; met Turkije waar het bewind van Erdogan steeds tiranniekere trekken krijgt; met Qatar dat 
invloed probeert te verwerven met behulp van zijn oliegelden en daarbij botst met Saoedi-Arabië; met Iran dat, om 
het vriendelijk te zeggen, totaal geen haast heeft om een akkoord te sluiten over zijn nucleaire programma. 

Hoe moet het Westen daarmee omgaan? Het is een vraag die zich natuurlijk vooral opdringt aan Amerika, want alle 
machtsverlies ten spijt blijft dat toch de enige mogendheid die een mondiaal blikveld paart aan het vermogen om de 
spierballen te laten zien. 

Er staan twee uitgesproken denkrichtingen tegenover elkaar. Een activistische versus een non-interventionistische. 
Van beide richtingen bestaat een linkse en een rechtse variant. 

De activisten vinden dat de onttakeling van het Midden-Oosten in belangrijke mate is te wijten aan het feit dat de 
Verenigde Staten zich de afgelopen jaren zwaar onvoldoende hebben doen gelden als machtsfactor. Er ontbreekt 
een heldere Amerikaanse strategie en er is geen regie. Voor zover er leiding wordt gegeven, gebeurt dat 'vanuit de 
achterlinie' en zonder megafoon. 

De non-interventionisten betogen dat alle Amerikaanse bemoeienissen met en interventies in de regio per saldo 
zeer weinig zoden aan de dijk hebben gezet - en bepaalde landen zelfs van de regen in de drup hebben geholpen. 
De Amerikanen kunnen vrede en voorspoed niet meer wensen dan de betrokken volkeren zelf. Er staan bovendien 
geen cruciale Amerikaanse belangen (meer) op het spel. Eigenlijk zou er een groot hek om het Midden-Oosten 
moeten worden gezet. 

Wat is wijsheid? Het lijkt me dat die toch eerder langs een middenweg moet worden gevonden. Het is goed om 
hooggespannen verwachtingen over wat de buitenwereld kan bereiken in het Midden-Oosten, flink te temperen. 
Waar het gaat om vrijheid en democratie, kunnen we maar beter accepteren dat er op deze artikelen torenhoge 
importheffingen rusten in een groot deel van de regio. 

Maar vergaande afzijdigheid is natuurlijk ook geen optie. Die valt simpelweg niet te verenigen met de bekommernis 
om mensenrechten die zeker in de VS vanouds een belangrijke ingrediënt van het internationalisme is en die in 
deze tijd een extra slinger krijgt doordat we bijna overal met onze neus op zitten. Toen Assad senior in 1982 een 
slachtpartij aanrichtte in Hama, werd de gruwelijke omvang ervan (20 duizend doden) pas vele maanden later 
duidelijk. Wanneer nu tienduizenden Iraakse vluchtelingen in levensgevaar verkeren, zien we daar binnen een 
paar uur de eerste foto's van op onze computer. 

Bovendien zijn er wel degelijk westerse belangen in het geding. Voor Amerika geldt dat aanhoudende onrust in het 
Midden-Oosten nu eenmaal de hele wereld raakt en dus zijn geloofwaardigheid als mondiaal opererende 
grootmacht ondermijnt. En voor Europa is de inzet eigenlijk nog groter. Niet alleen liggen we dichterbij en zijn we 
sterker afhankelijk van de energieleveranties uit het Midden-Oosten, maar bovenal dreigt het gevaar dat meerdere 
bloedige conflicten aldaar een uitzaaiing krijgen in de Europese multiculturele maatschappij. In Parijs, Brussel en 
Den Haag hebben we al een alarmerend voorpoefje gehad van de demonen die dan kunnen opstaan. Kortom, dat 
gedroomde hek kunnen we wel vergeten. 


Paul Brill is buitenland- commentator van de Volkskrant 
Reageren? p.brill@volkskrant.nl 
Buitenwereld kan daar bitter weinig bereiken 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (70%) 
 

Load-Date: August 8, 2014

 
End of Document





Mooie naam, lelijke geschiedenis
de Volkskrant
9 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 1715 words
Byline: TOINE HEIJMANS
Body


Reizen: toeristenstad Pristina 
Heb je als toerist iets te zoeken in een stad die nog opkrabbelt uit oorlogstijd? Volgens Toine Heijmans zeker. Hij 
zwierf rond in Pristina en zag de moderne Europese geschiedenis aan zich voorbijtrekken. 
Je kunt naar oorlogswonden zoeken in Pristina maar die zijn er steeds minder. De kogelgaten zijn dichtgepleisterd 
en de uitgebrande Servische kerk is in volle glorie hersteld onder z'n glimmend zinken koepel. 

Je kunt ook de andere kant op kijken, zoals de Kosovaren zelf graag doen, en een stad zien die ondanks alles nog 
steeds bestaat. De cafés vol jonge mensen, de meeste werkloos maar met vrolijke gezichten en met de 
kosmopolitische air van wereldstadbewoners. 

Je kunt de medina inlopen in de oude stad rond de Carshi-moskee, waarvan de minaretten de lucht in steken als 
raketten. Daar kun je grote rode paprika's kopen, nagemaakte Nikes en uit China geïmporteerde sokken en 
onderbroeken. Je kunt er uren hangen in de cafés - alles draait hier om de cafés, zij aan zij in de plinten van de 
straat, en ze maken er de beste espresso's, macchiato's en latte's van het continent. Onze koffie, zeggen ze in 
Kosovo, is beter dan die van de Italianen. En dat is geen grootspraak. 

Zodra de winter wegsmelt is het druk op de terrassen van de boulevard Nene Tereze, de slagader van de stad: een 
brede, autovrije laan om te flaneren in strakke spijkerbroeken en laag uitgesneden t-shirts. Net geopend aan de kop 
van de straat: het Diamond Swiss Hotel *****, een Habsburgse suikertaart van roze en wit. Wegkwijnend aan de 
staart van de straat: het Grand Hotel Pristina *****, uit een minder optimistische tijd. De letters zijn er van het dak 
gevallen en binnen zitten mannen achter flessen Peja-bier hun pakjes goedkope filterloze sigaretten leeg te roken, 
ze asfalteren hun longen met die sigaretten; zij zijn het oude Kosovo. De gordijnen dicht in de verveloze lobby. 

Recht tegenover elkaar, op tien minuten flaneerafstand: het oude en het nieuwe Pristina, uitgebeeld door twee 
hotels. Zo is het, en zo zal het er nog wel even blijven. 

Deze stad is geen toeristenbestemming. Dat maakt haar interessant. Ze is even gemakkelijk te bereiken als Wenen 
of Istanbul, ze spreken er hun talen, een koffie kost er weinig en zowel de oude als de moderne geschiedenis van 
Europa is er zo van de straat te scheppen. De straat: een hobbelig parcours met diepe gaten in de trottoirs. 

Dit is dus Pristina, de plek waar we zo veel over hoorden op televisie en zo veel over lazen in de kranten, toen, 
tijdens de oorlog, 1999. En tegenwoordig nauwelijks meer. Pristina is de stad met de mooie naam en de lelijke 
geschiedenis. 

De architectuur alleen al vertelt het verhaal van een stad die van hot naar her is geslingerd in de loop der eeuwen: 
de half blinde kolossen uit de tijd van het communisme, de ranke minaretten van de Ottomaanse tijd, hier en daar 
een orthodoxe kerk. Het kamp van de internationale vredesmacht in Film City, op een van de heuvels waarop 
Pristina rust. Blinde bunkers van internationale organisaties, hun afkortingen als pleisters op de stad: UNMIK, 
EULEX, UNESCO, KFOR, ECLO, USAID, UNHCR, FINCA, KCSF. 

Nergens is het af. Er wordt geboord en gebeiteld, oude hotels sluiten en nieuwe openen weer. 

Een eeuw geleden nog was het een vrolijke Ottomaanse handelsstad, een kruispunt op de Balkan, de bazaar het 
centrum van Servische, Albanese, Turkse en joodse talen en culturen. Vervolgens is Pristina kapotgemaakt, eerst 
door het communisme en daarna door het nationalisme, en nu zoekende naar een nieuw begin. 

Dit is de stad met een historisch museum, gevestigd in het voormalige hoofdkwartier van 'Het Europese 
Agentschap voor de Reconstructie van het Land'. Het blauwe logo van de NAVO staat nog steeds groot op de 
glazen toegangsdeuren, en daarachter is niemand. Je loopt er zo naar binnen om te kijken naar vondsten uit de 
prehistorie, een prachtig terracotta beeldje van zesduizend jaar oud (Godin op een troon) en foto's van een meer 
moderne tijd. Het is er, maar er komt bijna niemand kijken. Ze zijn nog niet gewend aan mensen die hierheen 
komen puur uit interesse. Alle buitenlanders die tot nog toe kwamen hadden een missie: militairen, diplomaten, 
bureaucraten, hulpverleners, risico-investeerders. Ze doen hun best een multicultureel land te maken van een 
stukje Balkan dat steeds weer van kleur verschiet. 

De geschiedenis van deze stad is nooit gestold en zal waarschijnlijk ook nooit stollen, zoals sommige steden er al 
eeuwenlang hetzelfde uit zien. 

Steeds weer komt er iets bij of valt er iets weg, een bevolkingsgroep of een geloof; de Turken en joden verdwenen 
en daarna de Serviërs zodat het nu vrijwel exclusief een Albanese stad is. De nieuwste immigranten komen vooral 
uit het Westen, expats die werken voor de tientallen overheids- en niet-overheidsorganisaties: een aparte stam die 
vergadert in zwaarbewaakte, met rollen prikkeldraad omheinde hoofdkwartieren, en zich verplaatst in al dan niet 
gepantserde Landcruisers 

De scharminkelige blauwe Fiatjes van de lokale politie steken er sneu bij af. 

Zo kun je naar Pristina kijken: een vaalt van historische mislukkingen. Waar het de hele dag naar bruinkool ruikt, en 
de lucht op slechte dagen gelig kleurt door de rook uit de schoorstenen van de centrale die de stad van energie 
voorziet. Daarachter is een sissend terrein van verlaten chemische fabrieken. Niemand lijkt te willen weten wat er 
lekt en smeult. 

Maar je kunt er ook op een terras gaan zitten en een macchiato bestellen en praten met de jeugd, die je zal 
vertellen dat het liefste wat ze zouden doen emigreren is, niet vanwege de stad maar vanwege de economie. Want 
als ze rijk werden, zouden ze teruggaan en in hun dure kleren over de boulevard paraderen. 

Je kunt Pristina ook bekijken als een stad die ondanks alles een poging doet zichzelf opnieuw uit te vinden, als een 
slang die uit zijn oude huid kruipt, en je verbazen over de mogelijkheden die dat biedt. 

Er rijdt een ezelkar langs dat terras, dan een X6 en dan een Q7, en dan weer een ezelskar, en dan een Landcruiser 
van de Verenigde Naties, met zwaailichten. 

Er is een chique restaurant geopend in de Rexhep Luci-straat, het heet Nom Nom en er staat een Range Rover 
voor geparkeerd met Belgische nummerplaten. Daar moet je 's avonds zijn. Iedereen kent de Rexhep Luci-straat 
als de ABC-straat, genoemd naar de enige bioscoop van Pristina, de Kino ABC. Het is, samen met de boulevard, 
de meest levendige plek van de stad. Omzoomd door loofbomen, waaronder terrassen schuilgaan die aan een 
gewone mediterrane stad doen denken. Daar zijn de cafés. Café Aroma. Café Strip-Depot van de jonge politicus 
Petrit Selimi, die op zijn 32ste onderminister van Buitenlandse Zaken werd, nadat hij een krant had opgericht en rijk 
begon te worden van zijn internetbedrijfjes. In dat café bewaart hij zijn collectie stripboeken. 

Pristina is een golvende stad, letterlijk en figuurlijk. Zelfs de straatnamen veranderen constant. Er zijn wijken 
genoemd naar televisieseries (Peyton City, naar Peyton Place); het meest heuvelachtige deel heet San Francisco. 
De Bulevardi Lenin heet nu Boulevardi Bill Clinton - aan een flatgebouw hangt vele vierkante meters groot zijn 
portret. Er is een straat die Toni Bleri wordt genoemd, naar die andere held van de jonge natie. Er lopen ook 
Albanese kinderen rond in Pristina die Tonyblair heten. Dat is hun voornaam. 

Het is de hoofdstad van een land dat heel erg zijn best doet een echt land te worden - Kosovo - en waarvan je je af 
kunt vragen of het dat ooit zal worden. Waarschijnlijk niet. Maar het is erg moeilijk, om werkelijkheid en fictie hier 
van elkaar te scheiden. 

Net buiten het centrum, niet ver van Film City, is een warenhuis dat heel erg op de Bijenkorf lijkt. Het heet Minimax, 
zeven dagen per week open van 09.00 tot 22.00 uur. Het heeft vier verdiepingen: heren- en damesmode, 
elektronica, meubels en woningdecoratie. Een restaurant beneden. Brede trappen en een lift. 

Het personeel draagt donkerblauwe winkeluniformen en schikt de jeans en kasjmier truien netjes op de schappen. 
Mooie merken. De beste merken: donsjassen van Canada Goose, de vrijetijdslijn van Armani, de polo's van Ralph 
Lauren. Koptelefoons van dr. Dré, en een glimmende kast vol Svarovski. Je ziet er de Amerikaanse militairen Levi's 
passen, en pantalons van Tommy Hilfiger, waarna ze koffie drinken en hun aankopen bespreken. 

Het is allemaal zoals het hoort te zijn naar westerse begrippen, waar de welstand wordt afgemeten aan de kleding 
die je draagt, en die er wordt aangeboden in warenhuizen zoals deze. Een stad met zo'n winkel is aardig op weg 
normaal te worden. Alles klopt - tot je naar de prijskaartjes kijkt: honderd euro voor een Canada Goose-jas, 
negentien voor de dr. Dré-koptelefoon, of het stugge katoen van de polo's voelt ende merkwaardige staart van een 
krokodil op een paar schoenen van Lacoste ziet: te groot, te krom. 

Dan geeft Pristina zich bloot: alles in dit warenhuis is nagemaakt, het is allemaal nep en niemand vindt dat raar. Het 
is een Bijenkorf vol contrabande, afkomstig uit de illegale ateliers in Albanië en het Kosovaarse achterland. Kan 
iemand het iets schelen? - het is toch in elk geval een poging om bij het rijke Westen aan te haken, of niet soms? 
HOOFDSTAD 
Pristina, bijna 200 duizend inwoners, is de hoofdstad van Kosovo. Die republiek werd in 2008 eenzijdig uitgeroepen 
door de grotendeels Albanese bevolking van Kosovo en wordt erkend door meeste landen. Volgens Servië en veel 
andere landen is Kosovo echter een autonome provincie binnen de staat Servië. 
ERHEEN EN ER ZIJN 
De afstand Utrecht - Pristina is zo'n 2.300 kilometer. Vliegen naar Pristina Airport (16 km buiten de stad) vanaf 
Nederland gaat bijna altijd met minstens één overstap en duurt dik vier uur. 

Online reisgids: inyourpocket.com/kosovo/pristina. Die is ook als pdf te downloaden. 

Offline reisgids: Gail Warrander en Verena Knaus: Kosovo. The Bradt travel guide. 

Adressen en aanbod van horeca wisselt nogal, dus zoek vooral online. Een recente en hulpvaardige gids voor 
restaurants is hier te vinden: theculturetrip.com/europe/kosovo/ 
Recht tegenover elkaar, op tien minuten flaneerafstand: het oude en het nieuwe Pristina, uitgebeeld door twee 
hotels 
De geschiedenis van deze stad is nooit gestold en zal waarschijnlijk ook nooit stollen 
 
Graphic

 
Illustratie Hilde Harshagen
Illustratie Hilde Harshagen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Communities + Neighborhoods (86%); Theater + Drama (81%); Human Rights Violations (62%); Human 
Trafficking (62%) 
 

Industry: Entertainment + Arts (94%); Destinations + Attractions (89%); Airports (67%); Museums + Galleries 
(64%) 
 

Load-Date: August 8, 2014

 
End of Document





VS bombarderen IS-strijders in Noord-Irak
de Volkskrant
9 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 592 words
Byline: VAN ONZE BUITENLANDREDACTIE
Body


De opmars van de Islamitische Staat brengt de VS ertoe toch weer militair actief te worden in Irak. 
Met lasergestuurde bommen op strijders van de Islamitische Staat (IS) zijn de Verenigde Staten weer militair actief 
in Irak, ruim tweeënhalf jaar na de Amerikaanse terugtrekking. Reden is dat in het noorden van het land een 
'genocide' dreigde, zo stelde president Obama. Hij gaf aan 'geen specifieke einddatum' voor de acties te hebben 
bepaald. 

Een groep van vijftigduizend yezidi's - voor de helft kinderen - die de bergen in was gevlucht voor IS-strijders, 
dreigde van honger en vooral dorst om te komen. Zij kregen water en voedsel uit de lucht toegeworpen. Voor de 
jihadisten kwamen bommen van 500 pond naar beneden in de buurt van de plaats Erbil. 

Die kwamen onder meer terecht op mogelijk Amerikaans wapentuig dat de IS-strijders eerder hadden buitgemaakt 
op het Iraakse leger. Met die geavanceerde apparatuur voerden de jihadisten aanvallen uit op de Koerden. Over de 
effectiviteit van de Amerikaanse bommen bestond vrijdagavond nog geen duidelijkheid. De Amerikaanse minister 
van Defensie Hagel claimde wel dat de voedsel- en waterdroppings de yezidi's in grote meerderheid hadden 
bereikt. 

De Amerikaanse interventie leidde zowel in eigen land als in Irak tot debat over de vraag of er niet meer moet 
worden gedaan tegen IS. De terroristische beweging heeft een groot gebied in Syrië en Irak onder controle. 

Terwijl Democraten en Republikeinen de luchtaanvallen van vrijdag 'passend' noemden, bekritiseerde de 
Republikeinse voorzitter van het Huis van Afgevaardigde, John Boehner, het ontbreken van een brede strategie. 
'Net als veel Amerikanen ben ik ontsteld over de voortdurende afwezigheid van een strategie om de ernstige 
bedreiging van IS voor de regio te pareren.' 

In Irak klonk datzelfde geluid uit zowel Koerdische als sjiitische hoek. De Koerden, die al sinds de eerste Golfoorlog 
bondgenoten van de Amerikanen zijn, danken Obama voor de luchtsteun. Hun parlementariër Ala Talabani zei 
tegenover persbureau AP dat het hier niet bij mag blijven: 'Wat de bevolking nodig heeft zijn sterke en agressieve 
luchtaanvallen in plaats van beperkte. Want de situatie is zo gevoelig dat we het met beperkte acties niet gaan 
redden.' 

Ook de belangrijke sjiitische geestelijke, grootayatollah Ali al-Sistani, liet via een woordvoerder weten dat een 
bredere internationale interventie nodig is. 'Stevige plannen, opgesteld in samenwerking met de regering, zijn nodig 
om de terroristen aan te vallen en te elimineren', zei hij. 

Probleem voor de VS is dat de verhouding met de Iraakse regering van premier Maliki slecht is. De Amerikanen 
verwijten hem de verdeeldheid in het land te hebben vergroot, waardoor de jihadisten vrij spel hebben gekregen. 
Namens de regering sprak het Iraakse ministerie van immigratie vrijdag wel dank uit voor de noodhulp. 

Uit Europa krijgen de Amerikanen morele steun voor hun interventie. De Franse president Hollande belde met de 
Koerdische leider Massud Barzani om hem een hart onder de riem te steken. De Fransen zijn bereid 'technische 
steun' aan Koerdische militairen te geven, maar een eigen militaire bijdrage zit niet in de Franse plannen. De Duitse 
minister van Defensie Steinmeier noemde de bombardementen 'op korte termijn het enige middel'. Zowel Frankrijk 
als Duitsland was destijds tegen de Amerikaanse inval in Irak. 

De Britse regering, die toen wel meedeed, liet weten nu geen militaire rol te zullen spelen, maar wel te willen helpen 
met droppings voor de yezidi's. 

pagina 36 Commentaar: Terechte ingreep 
 
Graphic

 
Uit IS-gebied gevluchte Irakezen komen vrijdag aan in het Koerdische Suleimaniya. Rechts: op de vlucht uit Mosul, 
Obama overlegt met de Nationale Veiligheidsraad, luchtaanval op IS bij Erbil.
Foto's AP, Getty, Reuters
Uit IS-gebied gevluchte Irakezen komen vrijdag aan in het Koerdische Suleimaniya. Rechts: op de vlucht uit Mosul, 
Obama overlegt met de Nationale Veiligheidsraad, luchtaanval op IS bij Erbil.
Foto's AP, Getty, Reuters
Uit IS-gebied gevluchte Irakezen komen vrijdag aan in het Koerdische Suleimaniya. Rechts: op de vlucht uit Mosul, 
Obama overlegt met de Nationale Veiligheidsraad, luchtaanval op IS bij Erbil.
Foto's AP, Getty, Reuters
Uit IS-gebied gevluchte Irakezen komen vrijdag aan in het Koerdische Suleimaniya. Rechts: op de vlucht uit Mosul, 
Obama overlegt met de Nationale Veiligheidsraad, luchtaanval op IS bij Erbil.
Foto's AP, Getty, Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Weapons + Arms (94%); Chemical + Biological Weapons (82%); Defense 
Departments (73%); International Relations (70%); Weapons Of Mass Destruction (67%) 
 

Load-Date: August 8, 2014

 
End of Document





Asielcentra kunnen de toeloop maar net bijbenen
de Volkskrant
11 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 9
Length: 837 words
Byline: VAN ONZE VERSLAGGEVER TOINE HEIJMANS
Body


De groei in de asielzoekersstroom die Teeven vreesde is uitgebleven. Maar hij is wel zo groot dat het bij de 
opvang alle hens aan dek is. 
In Dronten en Luttelgeest wordt gebouwd aan grote tenten waar zevenhonderd asielzoekers terechtkunnen. Ze 
zijn over anderhalve week klaar. Het Centraal Orgaan opvang Asielzoekers (COA) spreekt liever over 'paviljoens', 
en zegt erbij dat ze over hardplastic wanden en klimaatbeheersing beschikken, maar het tekent de haast die wordt 
gemaakt met het zoeken en oprichten van nieuwe behuizing. 'De urgentie is groot', zegt Jan Stalman namens het 
COA. 'Er is geen enkele reden het kalmer aan te doen.' 

Afgelopen week maakte staatssecretaris Teeven van Vreemdelingenzaken bekend dat de door hem voorspelde 
grote toestroom van asielzoekers uitblijft. Teeven noemde half mei, een week voor de Europese verkiezingen, het 
aantal van 65 duizend nieuwe asielaanvragen dit jaar - tegen 14 duizend vorig jaar. Premier Rutte haakte er gretig 
op in door de instroom ('een kleine provinciestad per jaar erbij') 'maatschappelijk ontwrichtend' te noemen. 

Het resulteerde in stevige krantenkoppen ('asielinvasie') en in een verschuiving in het publieke debat, dat daarvoor 
vooral over het kinderpardon ging. Ook al bleken de duizend asielzoekers per week waarvan Teeven en Rutte 
uitgingen, geen duizend: dagblad Trouw rekende al snel uit dat het getal van 65 duizend een rekenfout was. Deze 
week schreef de bewindsman aan de Tweede Kamer dat de instroom alweer een duikeling naar beneden maakt: 
van 3.500 in mei, naar 1.750 in juni. Vooral de Eritreeërs blijven weg. 
Syriërs 
Toch zijn de tenten in Dronten en Luttelgeest hard nodig. Tot verbazing van de betrokken ambtenaren begon het 
aantal asielaanvragen vorig jaar zomer ineens hard te stijgen - met de crisis in Syrië als grootste aanjager. 
Vluchtelingenkampen in de regio raakten overvol, en steeds meer Syriërs reisden door, ook naar landen als 
Nederland, vaak gewoon met de trein vanuit Italië. 

Voor het COA, tien jaar lang bezig met het ontslaan van personeel en het afstoten van asielcentra, herleefden oude 
tijden: ontslagen personeel werd weer gevraagd terug te keren, en de vastgoedafdeling kon weer op zoek naar 
nieuwe locaties. 

En de aantallen blijven hoog genoeg om herinneringen te wekken aan de tijd dat er werkelijk een kleine 
provinciestad per jaar bij kwam (2001: 85 duizend). Het COA houdt rekening met zeshonderd nieuwe mensen per 
week - dat is nauwelijks bij te benen. Nu vangt de organisatie 20 duizend asielzoekers op, ze koerst op bijna het 
dubbele eind dit jaar. 

Het afgelopen decennium is er veel veranderd aan het Nederlandse asielsysteem. Een strengere 
Vreemdelingenwet en kortere procedures hielden de aantallen enigszins in toom. Maar de rampzalige oorlogen in 
vooral het Midden-Oosten en Afrika blijven vluchtelingen naar Europa duwen. Het afgelopen jaar diende een half 
miljoen mensen een asielaanvraag in. 

Alle Syrische asielzoekers die naar Nederland komen, mogen hier vooralsnog blijven. Teeven weigert er meer dan 
250 naar Nederland te halen, zoals de wereldvluchtelingenorganisatie UNHCR had gevraagd, maar desondanks 
kwamen er het eerste halfjaar van 2014 al bijna 3.700. Die zullen vrijwel zeker jaren blijven, want een oplossing 
voor het drama van Syrië gloort nergens. 
Irakezen 
Voor Irakezen op de vlucht voor IS geldt sinds enige tijd hetzelfde. De verwachting is dat ook hun aantal de 
komende maanden zal groeien. Ze worden vooralsnog niet afgewezen of teruggestuurd, schreef Teeven eind juli 
aan de kamer. Plannen om ook Irakese vluchtelingen naar Nederland te halen zijn er nog niet, zegt het ministerie. 
Daarvoor moet er eerst een verzoek komen van de UNHCR. 

De tenten in Flevoland zijn eenvoudig te realiseren: ze komen op het terrein van twee oude, bestaande asielcentra. 
Luttelgeest bijvoorbeeld is een van de eerste centra in Nederland (sinds 1987) en gewend aan het krimpen en 
groeien dat nu eenmaal hoort bij de asielstroom. Samen bieden de centra plek aan duizend mensen. 

Ook relatief eenvoudig is het verbouwen van verlaten kazernes en gevangenissen (zoals de Koepelgevangenis in 
Breda, in Veenhuizen en in Overloon), of de voormalige detentieboten in Zaandam. Maar daarna, weten ze bij het 
COA, kan het ingewikkeld worden. 

De weerzin van gemeentebesturen en bevolking tegen asielcentra is over het algemeen kleiner dan vroeger, omdat 
ze goed zijn voor de werkgelegenheid en winkeliers (al klagen omwonenden van de boten in Zaandam nu al), maar 
procedures zijn slepend en het ontwikkelen van nieuwe locaties kost veel geld. Destijds huurde het COA veel 
bungalowparken (zoals het nu een deel van Duinrell huurt, en accommodaties voor bouwvakkers die aan de grote 
energiecentrales in het noorden werken), maar ook daarvan zijn er steeds minder beschikbaar. 

De kans is groot dat asielzoekers straks terechtkomen in pensions en hotels, net zoals dat ruim tien jaar geleden 
gebeurde. Wie weet zijn er over een tijdje weer jonge Somaliërs te vinden op een tennisbaan van een 
viersterrenhotel bij Apeldoorn. 
 
Graphic

 
In Dronten wordt gewerkt aan nieuwe 'paviljoens' voor asielzoekers.
Foto Julius Schrank
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: August 10, 2014

 
End of Document





Shoppers in Moskou: wij redden ons wel
de Volkskrant
11 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 6
Length: 816 words
Byline: VAN ONZE CORRESPONDENT OLAF KOENS
Body


Reportage - Sancties 
In Moskou, waar sinds Poetin al het goede van de hele wereld te krijgen is, ziet de consument de 
importbeperkingen met vertrouwen tegemoet. 
De laatste Nederlandse komkommer ligt in een glimmende plastic verpakking boven op een stapel courgettes en 
zucchini's in de Azboeka Vkoesa aan de Simferopolboulevard in een buitenwijk van Moskou. Niet te missen. 
Russische komkommers zijn kort, dun, dik, rond, ribbelig of krom, de Nederlandse komkommer is er maar in één 
formaat: 30 centimeter lang. 

'En smakeloos', lacht een van de klanten in de supermarkt. 'Onze komkommers zijn vol van smaak. Alle groente en 
fruit uit Europa, het ziet er allemaal prachtig uit, maar het smaakt nergens naar.' 

De bedrijfsleidster van de supermarkt geeft haar gelijk. Ze kijkt aandachtig naar streepjescodes die het land van 
herkomst verraden. Het meeste is import. Van de Nederlandse paprika's in stoplichtkleuren tot zure kersen uit 
Canada. Niet alleen de kwaliteit, ook de prijzen verschillen enorm. Een ronde Russische kool kost vijftig eurocent 
per kilo, een Nederlandse witte kool gaat voor bijna drie euro per kilo langs de scanner. 

Over lege schappen maakt de manager zich geen zorgen. 'Er komt vast een hoop groente en fruit uit Israël, dat 
leggen we er gewoon tussen.' In de zomermaanden is er bovendien een veelvoud aan groente en fruit uit de 
voormalige sovjetrepublieken. Lege schappen, het is een trauma uit de jaren negentig. Het is het fundament onder 
de machtsbasis van president Vladimir Poetin. Hij beloofde stabiliteit, economische groei. Er zijn geen tekorten, 
niets komt op de bon en wie geld genoeg heeft kan alles kopen. 

Bij de afdeling voorverpakte kaas gaat dat nog lastig worden. Het assortiment is enorm. Finse smeerkaas, Letse 
notenkaas, mascarpone, Zwitserse fonduekaas, Bleu d'Auvergne, gorgonzola, burrata, Griekse fetakaas, halloumi, 
vijf soorten Britse cheddar, Maasdammer gatenkaas - het is allemaal verkrijgbaar. Maar liefst 114 verschillende 
kaassoorten liggen er in het koelvak en slechts drie daarvan komen uit Rusland; een witte rolkaas, gerookte 
sliertjeskaas en een jonge kaas uit de Kaukasus. Een klant grijpt net de laatste verpakking Parmezaanse kaas. 
'Voor de pasta', klaagt hij. 'Anders weet ik het ook niet meer.' 

Toch is er geen paniek in Moskou. De meeste supermarkten hebben flinke voorraden, en buitenlandse kaas is een 
luxeproduct. Bovendien: verbod op de import is geen verbod op de verkoop. Artjom Gloesjtsjenko, de directeur van 
de O'Key-supermarktketen in Moskou, maakt zich niet te veel zorgen. Hij is wegens de sancties zelfs niet eerder 
teruggekomen van vakantie. Per telefoon laat hij vanuit het buitenland weten dat zijn schappen niet leeg zijn. 'Ik 
houd het natuurlijk van afstand in de gaten, maar wij hebben het meeste nog. Ja, er verdwijnen nu een paar 
producten, maar daar komen simpelweg andere voor in de plaats.' 

Het verbod op vers vlees, vis, melkproducten, groente en fruit uit de Europese Unie, de Verenigde Staten, 
Noorwegen, Canada en Australië heeft bovendien allerlei haken en ogen. Italiaanse prosciutto is voor de Russische 
warenwet een worst. Pasteitjes worden gezien als kant-en-klare maaltijden, voorverpakte garnalen met een beetje 
zout en peper mogen ook gewoon door de douane. Melkchocolade mag melk bevatten, bij de douane is het een 
cacaoproduct, en dus mogen de Belgische pralines gewoon het land in. 

Echte problemen ontstaan er bij restaurants. Wanneer het handjevol Spaanse restaurants in Moskou geen chorizo 
meer kan krijgen, kunnen de deuren op slot. Ook de toekomst van La Maree, een keten van visrestaurants en de 
belangrijkste distributeur van verse vis in Moskou, is ongewis. 

Zelfs de Moskouse dierentuin heeft problemen. 'Een groot deel van wat onze dieren eten komt uit het buitenland', 
legt Anna Katsjoerovskaja uit in een onlinepublicatie. 'Vergeet niet dat sommige dieren erg kieskeurig zijn. Onze 
pinguïns eten alleen maar vis van een bepaalde lengte; die laten wij uit Argentinië komen.' 

Alleen op sociale-media lijken de Russen zich zorgen te maken. 'Fuck you Poetin, ik wil mijn brie!' schrijft een 
conservatorium-docent op Facebook. Op andere foto's is te zien hoe Russen geïmporteerde kaas hamsteren, hun 
favoriete groente invriezen of voor de zekerheid een voorraad melk inslaan. 

Bij het jaarlijkse voedselfestival op de binnenplaats van een museum in Moskou halen de voornamelijk jonge 
restaurateurs de schouders op. 'Op mijn Franse hamburger zit een Franse mosterdsaus, maar die kunnen we 
misschien ook wel maken met Russische ingrediënten', legt de uitbater van hamburgerwinkel G-Spot uit. 

Een worstenmaker verderop laat zijn Australische lamsworst proeven. 'Met deze handen gemaakt', zegt hij trots. 
'Vlees uit Australië is al vaker verboden geweest, maar dat is geen probleem. Je kunt het altijd wel ergens kopen. 
Dan heet het uit Wit-Rusland te komen. Dit is Rusland, hier kan alles.' 
 
Graphic

 
Kaashoekje in een van de betere supermarkten in Moskou. Van de meer dan honderd soorten kaas komen er maar 
drie uit Rusland.
Foto Maxim Zmeyev / Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Boycotts (67%); Food Prices (67%) 
 

Industry: Fruits + Vegetables (94%); Food + Beverage Stores (80%); Restaurants + Food Service Industry (68%); 
Meats (68%) 
 

Load-Date: August 10, 2014

 
End of Document





Berg biedt yezidi's geen beschutting
de Volkskrant
11 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1180 words
Byline: DOOR REMCO ANDERSEN
Body


Falende hulpverlening, voedsel noch water en een brandende zon: de tienduizenden yezidi's op de vlucht voor IS-
geweld sterven bij bosjes. Zij die het vege lijf redden, treuren om hun achtergebleven familie. 
Met doodse blikken in de rode ogen sjokken ze door het stof. Baby's in bruin besmeurde pakjes op armen van 
moeders met witte zweetvlekken in hun jurken. Een hoogzwangere 18-jarige vrouw met blaren op haar gezwollen 
voeten zit in de schaduw van een checkpoint, haar even jonge echtgenoot met gebarsten onderlip naast haar. Een 
man met rood haar en een witte zak over zijn schouder schuifelt langs de grenspost, zijn blik op oneindig, een 
kreupele twintiger achter hem. 

Afgelopen weekend hebben duizenden yezidi's de berg kunnen verlaten waarop zij al acht dagen werden 
uitgehongerd en omsingeld door de Islamitische Staat (IS, voorheen bekend als ISIS). Met hulp van Amerikaanse 
bombardementen hebben Koerdische strijders een weg naar hun veilige en autonome gebied in Noord-Irak kunnen 
openen. Via een tijdelijke brug over een zijrivier van de Tigris strompelen zondag lange rijen uitgeputte mensen 
binnen, de brandende middagzon op hun rug en miserabele verhalen op hun lippen. 

'ISIS gaf ons een deadline: bekeer je voor negen uur morgenochtend tot de islam, of je wordt gedood' zegt Khodr 
Khodeda (21). 'Dus zijn we in de nacht gevlucht.' Met zo'n vijftig familieleden is hij net aangekomen in Peshkabur, 
een Koerdische grensovergang met noordelijk Syrië. Khodr's vlucht, net als die van de duizenden andere 
vluchtelingen hier, bestond uit een tocht van acht dagen. Onderweg werden ze geteisterd door gebrek aan water 
en voedsel, en door de kogels van IS-terroristen. 

'Veel kinderen zijn op de berg gestorven door uitdroging', zegt Danoun Abda (35), die zijn familie in de schaduw 
van een Koerdisch checkpoint heeft geparkeerd. Een lokale barmhartige Samaritaan deelt tassen met schone 
kinderkleren uit aan gretig uitgestoken handjes. 'Vooral die tussen de drie en vijf jaar. Voor mijn ogen. We hebben 
ze achtergelaten waar ze stierven.' 

Nadat het jihadistenleger van de Islamitische Staat ruim een week geleden grote gebieden rondom Mosul innam, 
sloegen leden van religieuze minderheden op de vlucht. Meer dan 100 duizend christenen en een iets kleiner 
aantal yezidi's, een lokale religieuze groep, wisten het veilige en autonome Koerdische gebied in Noord-Irak te 
bereiken. Maar zeker 40 duizend yezidi's waren te laat, of te ver van de hoofdwegen. Zij vluchtten de reusachtige 
berg Sinjar op - en werden daar vervolgens omsingeld door de jihadisten. 
Luchtafweergeschut 
'Zodra de zon onderging, begonnen ze met schieten', zegt Layla Hassan (40), die de berg zaterdagochtend 
ontvluchtte met een dozijn familieleden. 'Met dushka's', zegt haar zoon, luchtafweergeschut dat IS-strijders 
achterop pick-ups hebben gemonteerd. Volgens getuigen zijn daardoor tientallen mensen op de berg omgekomen. 
Leila en haar gezin kwamen na twee dagen lopen gisteren aan bij de rivier in Peshkabur. Maar niet de hele familie 
heeft het overleefd: tijdens hun tocht kwamen ze terecht in een vuurgevecht, waar ze een tante en diens zoon uit 
het oog verloren. 'Schrijf alsjeblieft op', zegt Leila: 'Zaytoun Said Jerdi, en haar zoon Rebwar. We zoeken ze.' 

In de ogen van de extremisten van de Islamitische Staat zijn yezidi's, die een geloof van 4000 jaar oud aanhangen, 
duivelsaanbidders. En die moeten verdelgd of bekeerd worden, zoals iedereen die IS' uiterst radicale interpretatie 
van de islam niet deelt. Sinjar biedt thuis aan veel heiligdommen van de yezidi's, maar beschutting bood de 
reusachtige bergkam hen niet: zonder veel begroeiing, zonder schuilplaatsen voor zon of kogels. 
Vluchtweg 
Kleine aantallen mensen wisten vorige week de berg op eigen houtje te ontvluchten, mede geholpen door Iraakse 
bombardementen op IS-terroristen. Maar nadat Amerikaanse vuurkracht zaterdag Koerdische strijders hielp een 
stabiele vluchtweg te bevechten, trokken zeker 20.000 uitgehongerde yezidi's de nabijgelegen grens met Syrië 
over. Koerdische strijders in Syrië - verwant aan de PKK - begeleiden de vluchtelingen nu naar de brug over de 
rivier bij Peshkabur, waar ze de grens met Koerdisch Irak weer overtrekken. Bij aankomst is er vrijwel niets voor ze. 
Alleen een paar ambulances van de Rode Halve Maan. 

De Verenigde Naties zijn alleen aanwezig in de vorm van twee treurig ogende fonteintjes drinkwater met stickers 
van UNHCR erop. 'Wij mogen om veiligheidsredenen dezer dagen niet naar Peshkabur', verklaart een 
woordvoerder van UNHCR. 'Gisteren en vandaag niet. Maar we bouwen wel aan een tijdelijk kamp, op ongeveer 
een halfuur rijden.' Daar hebben de tienduizenden vluchtelingen die juist de afgelopen twee dagen de grens 
overkwamen weinig aan, hun voeten vaak kapot na acht dagen lopen in ruim veertig graden zon. 

Hulpverlening komt in de vorm van een legertje lokale vrijwilligers. Koerden uit het nabijgelegen Zakho rijden af en 
aan met flesjes water, tomaten, vruchtensap, kinderkleertjes en dekens. Anderen laden opleggers, tractoren, pick-
ups en doorzakkende auto's vol met dankbare yezidi's en stoffige tassen, op weg naar scholen en leegstaande 
gebouwen in de omgeving. Wie pech heeft, sluit zich te voet aan bij de eindeloze stroom strompelaars. Wie niet 
meer kan lopen, gaat op de grond zitten wachten op hulp. De berm stikt van de groepjes kinderen, hun vaders 
naast hen, handen in de zij, blik op de grond. 
Laadbak 
Families met contacten in Koerdisch Irak, proberen hen te bereiken. Een man met krukken zegt dat hij familie heeft 
in een Koerdische stad op vijf uur rijden van de grenspost bij Peshkabur. Een ander gezin heeft het geluk dat een 
neef hier al werkte als chauffeur van een kiepwagen: hij stouwt zijn hele laadbak vol mensen. 'Ik ga naar Zakho,' 
zegt hij. Waarom? 'Op gevoel. Dohuk is al vol.' 

Gevraagd of ze binnenkort terugkunnen naar de regio rond Sinjar, de historische thuishaven van de yezidi's, is het 
antwoord altijd: niet zolang de Arabieren er zitten. In de ogen van de yezidi's, etnisch verwant aan de Koerden, zijn 
de Islamitische Staat en Arabieren nu hetzelfde. 'Het waren onze buren die IS de weg wezen naar de berg waar wij 
schuilden', zegt Salem Abda (48). 'Ik zag jonge Arabieren. Zij hebben ons verraden.' Een ander vult aan: 'en nu 
plunderen ze onze huizen.' 
Genocide 
Op de berg zitten nog steeds duizenden mensen vast, waaronder veel ouderen, zieken, en anderen die moeilijk 
kunnen lopen. Koerdische strijders in naburig Syrië werken aan hun ontzetting, terwijl Amerikaanse vliegtuigen 
bescherming bieden. Met dank aan doortastend optreden van beiden is daarmee wellicht een genocide op 
tienduizenden yezidi's voorkomen. Maar met een jammerlijk falende hulpverlening, en gebrek aan enig 
toekomstperspectief, staan ze nu voor een nieuwe ramp. 

'We hebben alleen onze lichamen gered', zegt Youssef Khalaf, een dertigjarige landarbeider. 'Al het andere hebben 
we achtergelaten.' 
We bouwen wel aan een tijdelijk kamp, op ongeveer een halfuur rijden (Woordvoerder UNHCR) 
Veel kinderen zijn op de berg gestorven door uitdroging (Danoun Abda Vluchteling) 
 
Graphic

 
Yezidi's maken zaterdag gebruik van de door Koerdische strijdkrachten en Amerikanen bevochten vluchtroute.
Foto Hollandse Hoogte
De yezidi's worden door de Koerdische peshmerga vervoerd.
Foto Getty
Bij dezelfde reddingsactie draagt een man een uitgeput meisje.
Foto Getty
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%) 
 

Load-Date: August 10, 2014

 
End of Document





Geachte redactie
de Volkskrant
11 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 23
Length: 658 words
Body


Biertje met Poetin 
Wie herinnert zich niet de foto's van koning Willem-Alexander en Maxima, tijdens de spelen in Sotsji aan het bier 
met Poetin. Door de zwaarst mogelijke afvaardiging te sturen, zou Nederland de dialoog met onze Russische 
vrienden kunnen aangaan en dat zou veel effectiever zijn dan een boycot. Nu zijn we een halfjaar verder en worden 
getroffen door Russische sancties. Dat moet een vergissing zijn, want waren de Russen niet onze vrienden? Ik 
neem dan ook aan dat Willem-Alexander en Maxima hun vakantie onderbreken om een en ander, in het 
landsbelang, even rustig met hun goede vriend Poetin op te lossen. Bij een Hollands biertje uiteraard. Ik kan niet 
wachten op de foto's! 

Rob van den Berg, Monnickendam 
Afwijkende mening 
De heer Murk uit Delden stelt (zaterdag 9 augustus) dat het in Nederland onmogelijk is geworden een afwijkende 
mening te hebben. Hiermee bewijst hij onmiddellijk zijn eigen ongelijk. Bovendien mag een christelijk 
gereformeerde best een eigen mening hebben over de Gay Pride en dat zal ook ongetwijfeld zo zijn. Net zoals ik 
een duidelijke mening heb over christelijk gereformeerden. Maar als je ambtenaar van politie bent, mag je deze 
mening niet openbaar verkondigen. En dat is wat er in dit geval aan de hand was. De agent twitterde als agent en 
niet als christelijk gereformeerde. 

Jan Zweekhorst, Apeldoorn 
Gaza 
Jammer dat strijders die behoren tot Hamas de tijdelijke wapenstilstand hebben gebroken. Dus kon Israël niets 
anders doen dan terug meppen. Dat zal wel weer uitdraaien op een hoop geroeptoeter in de linkse media. 

Maar hoe zou het toch komen, dat de puinhopen in Gaza zich hoofdzakelijk bevinden in volkswijken. De dure 
wijken staan nog onbeschadigd overeind. Dat komt omdat in de volkswijken mensen betaald zijn voor gebruik van 
hun huizen voor raketten opslag of ingang voor een tunnel. Op de dure kusthuizen staat geen afweergeschut en is 
geen zichtbare Hamas activiteit. Dit om te voorkomen dat de Israëlische marine ze vanaf zee gaat beschieten. Zo 
simpel is het. 

Ton van der Heijden, Winterswijk 
Verdiende uitkeringen 
Die smerige wet van Kamp om de uitkeringen te verlagen naar Marokko is gelukkig gestrand. De rechtbank heeft 
recht gesproken. Ik heb 45 jaar in de scheepsbouw gewerkt ik heb ze zien komen, de gastarbeiders uit alle 
hoeken van de aardbol, veelal ongeschoold en meestal ook nog ongeletterd. Ze kregen de zwaarste en de 
ongezondste werkzaamheden te doen. Nu ze kunnen genieten van hun oude dag wil deze regering hun de nek 
omdraaien met de smoes 'het leven is daar goedkoper'. 

Nou en? De premie die ze afgedragen hebben was even hoog als die van mij als geboren Nederlander. 

Willem Dwarswaard, Capelle a/d IJssel 
Bravo vrijwilligers 
Naar aanleiding van de discussie over de verdringing van professionals door vrijwilligers zal de oorzaak in eerste 
instantie bij de werkgevers en overheid gezocht dienen te worden. Praat de vrijwilligers geen complex aan dat zij 
verdringers zijn. Als veel-gebruiker van het OV ben ik heel erg blij met deze vrijwilligers want anders kon ik alleen 
nog op plaatsen komen die als 'rendabel' worden aangemerkt en niet op plaatsen waar juist mijn belangstelling ligt, 
die dan alleen maar per auto bereikt kunnen worden, die ik bewust heb weggedaan vanwege onder andere de 
milieuvervuiling. Ik geef de vrijwilligers dan ook een pluim dat zij dit werk willen doen zodat velen met mij nog wat 
bewegingsvrijheid hebben. 

Sjaak Groeneweg, Rotterdam 
Nederlands demonstreren 
In de media is er bericht over de pro-Isis demonstratie en de demonstratie in Almelo waarbij in een vreemde taal 
leuzen werden geroepen. Over deze leuzen kwam na vertaling ophef omdat ze haatzaaiend zouden zijn. Is het 
geen idee om in de wetgeving op te nemen dat demonstraties in Nederland in het Nederlands moeten 
plaatsvinden? Dit zou kunnen gelden voor leuzen, spandoeken en vlaggen. Zo hou je vrijheid van meningsuiting, 
binnen het kader van de wet. 

Ewout Pool, Tubbergen 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Volunteers (94%); Israeli-Palestinian Conflicts (82%); Protests + Demonstrations (71%); Social Security 
(62%) 
 

Load-Date: August 10, 2014

 
End of Document





Herbouw Joods Museum na aanslag
de Volkskrant
11 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 17
Length: 122 words
Byline: ANP
Body


Brussel 
Het Joods Museum in Brussel, dat in mei het doelwit was van een terreuraanslag, wordt op termijn afgebroken en 
vervangen door nieuwbouw op dezelfde plek. Dat heeft een woordvoerder van het museum dit weekeinde bekend 
gemaakt. Plannen voor nieuwbouw, die al eerder werden gemaakt, zijn na de aanslag uit de kast gehaald. Bij de 
aanslag in mei kwamen vier mensen om het leven. Een verdachte Fransman van Algerijnse afkomst wacht in een 
Belgische cel op zijn proces, nadat hij door Frankrijk was uitgeleverd. Na de aanslag werd het museum gesloten. 
Het is de bedoeling dat het op zondag 14 september wordt heropend voor het publiek. Eind 2015 zou de sloop 
moeten beginnen. Hoe lang de nieuwbouw gaat duren, is niet bekend gemaakt. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Industry: Destinations + Attractions (94%); Museums + Galleries (93%) 
 

Load-Date: August 10, 2014

 
End of Document





'Dit is toch míjn land?'
de Volkskrant
11 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 3
Length: 824 words
Byline: VAN ONZE VERSLAGGEEFSTER MAUD EFFTING
Body


Reportage Anti-IS-demonstratie in Haagse Schilderswijk 
Harde confrontaties bleven uit, al waren de beide groepen er klaar voor: zo'n tweehonderd politiek bewuste 
voetbalsupporters versus moslimjongeren. 'Hier geldt de sharia.' 
Ineens staat iedereen boven op elkaar. De gezichten staan strak. Vlak voor het koffiehuis is de Slag om de 
Schilderswijk, zoals de bewoners het noemen, begonnen. 

Vooraan staat Ronald de Jong: groot, kaal en sterk. Op zijn T-shirt staat met grote letters 'HAAGS BLOED' 
geschreven. 'Wij zijn Nederland', schreeuwt hij. 'Wij zijn Nederland.' 

Deze zondagmiddag loopt hij mee in de Mars van de Vrijheid, een demonstratie tegen de islamitische terreurgroep 
IS (voorheen ISIS). De mars - een mengeling van zo'n tweehonderd voetbalsupporters, wijkbewoners en een 
enkele keurige Haagse dame van 72 - voert dwars door de Haagse Schilderswijk, waar volgens de demonstranten 
veel IS-aanhangers wonen. De wijk bestaat voor 90 procent uit allochtonen en wordt door sommigen de 
shariadriehoek genoemd omdat er veel orthodoxe moslims wonen. 

'Jij ziet die filmpjes van ISIS toch ook?', zegt Ronald. 'Ze slachten honderden mensen zomaar af. En zo'n staat 
willen ze hier ook stichten. Dat laat ik niet gebeuren. Vind jij het normaal dat ik 's nachts niet meer door de 
Schilderswijk kan lopen? Dit is toch ook mijn land? Als het vandaag knokken wordt, dan draai ik mijn hoofd daar 
niet voor weg. Ik ben nergens bang voor. Ik wil laten zien waar ik voor sta.' 

En nu staat hij dus dreigend tegenover de jongens van het koffiehuis. Even daarvoor hebben ze nog schamper 
lachend naar de optocht gekeken. Nu slaat de vlam in de pan. 

'Kom dan, kom dan', roept een jongen uit het koffiehuis, terwijl hij op zijn wang tikt. Ronald wil hem aanvliegen, 
maar wordt tegengehouden door zijn vrienden. 
Tyfus 
Daar lopen ze alweer. 'Geen jihad in onze straat', schreeuwen ze. 

'ISIS, ISIS, krijg de tyfus.' 

'Islamieten, parasieten.' 

De jongeren uit het koffiehuis rennen achter de demonstranten aan. 'Ik weet niet waar dit over gaat hoor', zegt een 
puberjongen lachend. 'Maar ik zoek gewoon lekker ruzie.' 

Een paar minuten later staat de tocht opnieuw stil. Tientallen politieagenten die er omheen cirkelen, worden 
zenuwachtig. Honderd meter verderop, bij de Hoefkade, staat een horde jongeren uit de wijk. Klaar om te vechten. 
Op internet hebben ze tegenover website De Ware Religie verklaard dat het vandaag 'oorlog' is. 

Wat nu? De officiële route van de demonstranten loopt rechtdoor. 'Wij gaan geen meter opzij', roept een jongen in 
een lange jas. 

De politie laat het niet gebeuren. 'Opdrijven', schreeuwt een agente. Ze dwingen de demonstranten hun route te 
verleggen: onder geen voorwaarde mag er een confrontatie komen met de moslimjongeren. 

Morrend slaat de anti-IS-demonstratie rechtsaf, weg van de Hoefkade. Ze zijn boos. 

'Kijk', zegt een man. 'Zo gaat het dus in deze wijk. Zij winnen. En wij moeten inleveren. Terwijl het onze 
demonstratie is.' 

Dan loopt het toch nog mis. Het zijn de moslimjongeren op de Hoefkade, de tegendemonstranten. Meerdere ME-
wagens scheuren er op volle snelheid op af. Er wordt met bakstenen gegooid, gescholden en 'Allah akbar' 
geschreeuwd. 
Sharia 
Cameraman Ernst Lissauer van Novum staat midden tussen de linies als er opeens allerlei jongeren van de 
tegendemonstratie op hem afvliegen. 'Ze zeiden: hier geldt de sharia en Rutte kan de kanker krijgen', zegt Lissauer. 
'Daarna wilden ze mijn bandje hebben. Maar dat kon niet, want het was live. 

'Ze gooiden stenen naar me en probeerden me te slaan met stokken en een paraplu. De camera trokken ze uit mijn 
handen. Tegen de meeste klappen kon ik me verweren. Een grote Marokkaan hielp die jongens van me af te 
houden. Ook een van hun leiders praatte in het Arabisch op hen in.' Zijn camera van 3.000 euro vindt hij in stukken 
op straat terug. 

Na ingrijpen van de ME komt de tegendemonstratie tot bedaren. Zes jongens worden opgepakt wegens opruiing, 
openlijke geweldpleging en belediging. Meer arrestaties worden verwacht. 

Bij de anti-IS-demonstranten is inmiddels het volgende opstootje losgebroken. Een demonstrant heeft met een 
Israëlische vlag gezwaaid en wordt hardhandig verwijderd. 

'Ja, dat moet je dus niet doen hè', zegt een man. 'Met al die fans van ADO Den Haag hier. Die gaan natuurlijk niet 
onder een Joodse vlag lopen.' 

De autochtone bewoners van de Schilderswijk verlaten uiteindelijk moedeloos de demonstratie. 'Dit is mijn wijk, ik 
ben hier geboren', zegt Ron. 'Maar als ik op de stoep loop, stapt er niemand opzij. 

Nee, ze spugen voor je voeten. Zelfs de vrouwen doen dat. Iedereen kijkt op je neer. Niet iedereen is zo. Maar we 
moeten wel opstaan tegen de ISIS-aanhangers. Want ze zijn er al. Als je niet uitkijkt, staan ze morgen voor jouw 
deur.' 

'Binnenkort', zegt hij, 'ga ik verhuizen naar Limburg. Want dit lossen we nooit meer op.' 
Ze gooiden stenen naar me en probeerden me te slaan met stokken en een paraplu (Ernst Lissauer Cameraman 
Novum) 
 
Graphic

 
Mars van de Vrijheid of provocatie? Moslims en rechtsradicalen moesten zondag in de Schilderswijk door de 
mobiele eenheid uit elkaar worden gehouden.
Foto Julius Schrank
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Police Forces (94%); Muslims + Islam (68%); Religion + Spirituality (64%); Terrorist Organizations (63%) 
 

Load-Date: August 10, 2014

 
End of Document





Tragedie in Sinjargebergte
de Volkskrant
11 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 1
Length: 289 words
Byline: VAN ONZE BUITENLANDREDACTIE
Body


Enkele duizenden yezidi's zijn dit weekeinde in het noorden van Irak ontkomen aan de terreurgroep Islamitische 
Staat (IS, voorheen ISIS), die het gebergte belegeren waarheen ze waren gevlucht. Na Amerikaanse 
luchtaanvallen op stellingen van de extremisten slaagden Koerdische strijders erin een deel van de doodsbange en 
uitgehongerde burgers in veiligheid te brengen. Een klein deel van de bedreigde bevolkingsgroep wist op eigen 
houtje Koerdisch gebied vlak over de Syrische grens te bereiken. 

Ooggetuigen vertellen vandaag in de Volkskrant dat veel kinderen op de Sinjarberg zijn gestorven door uitdroging. 
Ook door beschietingen met luchtafweergeschut zijn tientallen mensen om het leven gekomen. Layla Hassan (40) 
verloor familieleden uit het oog die tijdens hun vlucht van de berg in een vuurgevecht terechtkwamen. 'Schrijf hun 
namen op. We zoeken ze.' 

De mensen die uitgeput van de berg kwamen, bleven vrijwel verstoken van hulp. De vluchtelingenorganisatie van 
de VN, UNHCR, achtte het de afgelopen dagen te gevaarlijk om naar het gebied te gaan. De yezidi's, een 
religieuze minderheidsgroep, voelen zich ook in de steek gelaten door moslims in de dorpen waar ze woonden. 'De 
Arabieren' zouden hen hebben verraden aan IS-strijders, en hun woningen hebben geplunderd. Volgens het 
Iraakse ministerie van Mensenrechten zijn zeker vijfhonderd yezidi's gedood voordat ze de berg wisten te bereiken. 
Ook zouden driehonderd vrouwen als slaven zijn ontvoerd. 

De Amerikaanse president Barack Obama, die vorige week opdracht gaf voor luchtaanvallen op de terroristen, zei 
dit weekeinde dat de operatie 'geen tijdslimiet' kent. Het ministerie van Defensie onderzoekt of Nederland mee kan 
doen met het transport van goederen naar Noord-Irak. 
 
Graphic

 
Yezidi's op de vlucht in de bergen bij Sinjar werden zaterdag te hulp geschoten door de VS en de Koerdische 
strijdkrachten pershmerga. Zij vonden een vluchtroute.
Foto Getty
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Weapons + Arms (63%) 
 

Load-Date: August 10, 2014

 
End of Document





Rust voor de engel van de 'zelfmoordbrug'
de Volkskrant
11 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 17
Length: 1102 words
Byline: VAN ONZE CORRESPONDENTE MARIJE VLASKAMP
Body


Reportage Suicide in China 
Het aantal zelfmoorden in China is spectaculair gedaald. Dit komt door de verstedelijking. Chen Si merkt het. Al elf 
jaar post hij op de 'zelfmoordbrug' over de Yangtze-rivier in de Zuid-Chinese stad Nanjing. 
Haar gympies had ze al de grijze rivier ingegooid. Na een laatste blik op haar mobieltje ging ook dat over de railing. 
Toen greep een gedrongen kerel haar van achteren beet en dwong haar achterop zijn elektrische scooter. 

'Als een lappenpopje hing ze tegen me aan op weg naar het restaurant aan de voet van de brug, waar ik alle 
zelfmoordenaars heenbreng', vertelt Chen Si (46). 'Ze noemde me een engel. Ja, een bruinverbrande ouwe engel 
ben ik. Ze was 25, zwaar depressief, ik weet haar naam nog: Min.' 

Meestal vergeet hij degene die hij redt zo snel mogelijk. 'Ik neem een extra glas drank of trek me een week terug in 
een boeddhistische tempel. Anders houd ik dit niet vol', zegt Chen. Al elf jaar lang post hij elk vrij weekeinde op de 
brug over de Yangtze-rivier in de Zuid-Chinese stad Nanjing om potentiële zelfmoordenaars tegen te houden. Hij 
heeft er 278 gered - soms is hij te laat. 'Ze hangen doelloos rond, zonder uitdrukking op hun gezicht. Ik pik ze er zo 
uit. Als ik ze niet te pakken krijg, kijk ik weg als ze springen. Kilometers verderop spoelen ze aan. De klap wist hun 
gezichten uit.' 

Met ruim 2.000 doden sinds 1968 is de immense Yangtze-brug de nummer één op de lijst van internationale 
suïcide-hotspots. Een val van acht seconden garandeert een snelle dood. Als winkelier met een zaakje aan de 
rivieroever werd Chen, een migrantenwerker van het platteland, met die doden geconfronteerd. Ze hielden hem uit 
zijn slaap, want het waren er zo veel. 

Decennialang waren de Chinese zelfmoordcijfers de hoogste ter wereld. Gemiddeld plegen 11,6 op de 100 duizend 
mensen zelfmoord, maar in China kiest het dubbele aantal voor suïcide. De grootste risicogroep waren 
plattelandsvrouwen. Zij waren veelal het sloofje van de schoonfamilie, die bij familieruzies niet door hun echtgenoot 
werden gesteund. De man koos meestal partij voor zijn eigen ouders. En waar mannen roken, drinken en stress 
afreageren bij hun maten buiten de deur, zijn vrouwen aan huis gebonden en hebben ze nauwelijks mogelijkheden 
om iets anders met hun leven te doen. Landbouwgif stond tot voor kort naast het afwasmiddel in het keukenkastje, 
zodat een wanhoopsdaad een kwestie van seconden was. Over zelfmoord werd in China niet gesproken, laat staan 
dat er hulplijnen of professionele hulp beschikbaar is. 

Eerst wist Chen niet wat hij met die levensmoede mensen aan moest: 'Ik nam ze mee naar huis, maar dat werd 
mijn vrouw te gek. Daarna bracht ik ze naar hotels. Toen mijn reddingswerk bekend werd, weigerden hotels me 
langer dan een nacht logement.' 

Toen begon hij een opvangcentrum in een tweekamerflatje dat hij van zijn bescheiden inkomen huurt. Het is 
'zelfmoordproof' gemaakt: geen messen in de keuken. Als hij weggaat, verwijdert hij de klink van de binnenkant van 
de deur, zodat zijn gasten niet weglopen. Op de muren staan Chens levenswijsheden gekalligrafeerd. 'Tranen laten 
stromen is goed. Soep eten, dat moet.' Chen komt elke avond langs met maaltijden. Dan wordt er gepraat. Mensen 
mogen hier gratis wonen, tot ze het leven weer aankunnen. 

Tegenwoordig heeft hij minder gasten, zegt Chen: 'Vroeger redde ik jaarlijks 28 mensen, tegenwoordig zijn het er 
10.' 

Het aantal zelfmoorden is dramatisch afgenomen, bevestigt hoogleraar Paul Yip van het Suïcide Studie- en 
Preventiecentrum van de Universiteit van Hong Kong. Uit statistieken van het Chinese ministerie van 
Volksgezondheid, die in 2002 in een studie van The Lancet nog dat gruwelijk hoge zelfmoordcijfer opleverden, blijkt 
dat nu 9,8 op de 100 duizend Chinezen zelfmoord pleegt. De daling van 58 procent wordt veroorzaakt door 
urbanisatie, aldus Yip. 'Natuurlijk helpt het dat het gifgehalte in pesticide is verminderd en het tegenwoordig 
verplicht is landbouwgif in een afgesloten kastje te bewaren. Maar de echte reden is verstedelijking. In steden is de 
levensstandaard hoger, mensen hebben er meer vrijheid en economische mogelijkheden. Voorheen knellende 
familieverbanden zijn losser, omdat meer dan de helft van de bevolking in steden woont.' 

Maar de afname is slechts een tijdelijk fenomeen, waarschuwt Yip. 'Nadat de eerste levensbehoeften zijn 
veiliggesteld, gaan andere factoren een rol spelen. Westerse sociologen zoals Durkheim zeggen dat verstedelijking 
in ontwikkelde landen juist leidt tot meer zelfmoorden. In ontwikkelde buurlanden zoals Japan en Korea zijn de 
zelfmoordpercentages hoog. Het duurt niet lang voordat vervreemding en ontworteling in China opspelen. De jonge 
generatie, die als enig kind beschermd is opgegroeid, is daarop niet voorbereid. Daarom is het van levensbelang 
dat China nu grootschalige psychische hulpverlening opzet.' 

Dat hoopt Chen ook. 'Ziekenhuizen voor lichamelijke kwalen zijn er genoeg, met pijn in je ziel kun je nergens heen.' 
Hij merkt wel dat er meer aandacht voor suïcide komt. De gemeente kwam met een gratis ruimte voor een tweede 
opvangcentrum en een sociale academie heeft honderd vrijwilligers gemobiliseerd die helpen met waken over de 
mensen die Chen van de brug plukt. 

Min bleef drie maanden in de opvang, vertelt Chen. 'Dit was haar bed. Ze bonkte haar hoofd tegen de muur tot ze 
bloedde. Geen seconde kon ze alleen zijn. 's Nachts waren vrouwelijke vrijwilligers bij haar, overdag nam ik haar 
mee naar mijn werk.' Na een behandeling in een ziekenhuis, dat depressie behandelde met elektroshocks, weet ze 
er bijna niets meer van, zegt Chen. 'Ik hoop dat ze het redt, maar depressie is moeilijk te genezen.' 
Ouderen vereenzamen 
Chinezen ouderen gaan tegen de positieve trend van de dalende suïcidecijfers in. Nemen zelfmoorden in alle 
bevolkingsgroepen af, ouderen blijven hardnekkig kiezen voor zelfdoding. Op het platteland is zelfmoord de 
doodsoorzaak voor 41,7 van de 100 duizend mannen tussen de 70 en 74 jaar en in de steden kiezen 9,9 van de 
100 duizend bejaarde mannen voor de dood. Alarmerende ontwikkeling: in de steden zijn de zelfmoordcijfers onder 
ouderen sinds 2008 niet meer gedaald. Omdat China in ijltempo vergrijst, neemt juist hun aantal sterk toe. De 
positieve effecten van urbanisatie en economische groei bieden bejaarden blijkbaar geen soelaas. 
Plattelandsouderen hebben geen kinderen in de buurt om voor hen te zorgen en bejaarden in de stad 
vereenzamen in de anonieme flatwijken van de snelgroeiende Chinese steden. 
Ze hangen doelloos rond,ik pik ze er zo uit (Chen, die op de Yangtze-brug potentiële zelfmoordenaars tegenhoudt) 
 
Graphic

 
Chen Si op de Yangtze-brug in China, waar hij 278 zelfmoordenaars ervan weerhield naar beneden te springen.
Foto Michael He
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Suicide (94%); Death + Dying (70%) 
 

Load-Date: August 10, 2014

 
End of Document





Gastvrijheid voor asielzoekers drukt zwaar op de overheidsbegroting
de Volkskrant
12 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 161 words
Byline: REUTERS
Body


Zweden 
De toestroom van asielzoekers drukt steeds zwaarder op de Zweedse begroting. Dat heeft de minister van 
Financiën Anders Borg maandag gezegd. Het Zweedse asielbeleid is zeer ruimhartig, in vergelijking met andere 
Europese landen. In de eerste zeven maanden van dit jaar trok Zweden ruim 41 duizend asielzoekers, een stijging 
van 80 procent ten opzichte van de dezelfde periode vorig jaar. Dit jaar is met de opvang en integratie van 
asielzoekers een bedrag van circa acht miljard euro gemoeid. Een populistische partij die zich verzet tegen de 
komst van nog meer buitenlanders stijgt in de peilingen, in de aanloop naar verkiezingen in het najaar. Het 
merendeel van de asielzoekers is afkomstig uit Syrië, waar al drie jaar een burgeroorlog woedt. Sinds 2011 
zochten 40.000 Syriërs hun heil in Zweden. De huidige oorlog in Irak zal naar verwachting zorgen voor een nieuwe 
stroom van asielzoekers en hogere kosten. Andere overheidsuitgaven moeten daardoor omlaag. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: August 11, 2014

 
End of Document





Brabu
de Volkskrant
12 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1145 words
Byline: DOOR ROBERT VUIJSJE
Body


Land van afkomst: interview FRESKU 
Welke rol speelt afkomst in een leven in Nederland? Robert Vuijsje onderzoekt dat in een reeks interviews. 
Fresku:'Mijn moeders familie kent geen andere donkere mensen dan wij.' 
In gesprek 
Schrijver Robert Vuijsje (Alleen maar nette mensen, Beste vriend) gaat voor V in gesprek met bekende en minder 
bekende Nederlanders over de rol die afkomst speelt in hun leven. Hij spreekt onder anderen met zangeres Berget 
Lewis (Brits-Guyaanse moeder, Surinaamse vader) en Corendon-directeur Atilay Uslu (geboren in Turkije). 
Zijn moeder kwam in Brabant thuis met een Antilliaanse man. Daar was haar familie niet blij mee. 'Dat is een van 
de moeilijkste dingen, denk ik. Zij zijn mijn familie, zo voelt het ook als ik bij ze ben. Ik identificeer me met de familie 
van mijn moeder. Het gevoel voor humor heb ik van mijn ooms, en mijn volle wenkbrauwen, dat kan ik zien. Maar ik 
zie ook dat ze geen andere donkere mensen kennen dan mij en mijn zus en broertje. En ik weet dat mijn vader het 
gevoel had dat ze hem niet in de familie wilden omdat hij zwart is. Ik ben ook zwart. Het is een soort zwarte 
bladzijde, ik ga er niet over beginnen. Dat heeft geen zin, want ik weet dat het van tafel wordt geveegd. Zij zullen 
zeggen dat het niet waar is. Het gaat niet over mijn familie, het gaat over een tijd waarin mensen in Nederland niet 
beter wisten.' 
Voel jij je een Eindhovenaar? 
'Dat voel ik echt. Het is niet altijd makkelijk om hier te wonen, je moet alles zelf doen. Ik kan niet even om de hoek 
gaan en vragen: hoe doe jij dat? De rest van de wereld is toch ver weg.' 
Je bedoelt dat je niet in Amsterdam woont? 
'Ja, dat. Maar ik ben trots op die dorpse mentaliteit, daar hoor ik bij. Alleen weet ik dat het soms botst met mijn 
zwarte mentaliteit. Voordat ik artiest werd, heb ik veel gewerkt met echte boerse boeren. Als productiemedewerker. 
Wanneer er weer iets in de krant stond over Antillianen en criminaliteit werd daar op het werk over gepraat. Ik wilde 
laten zien: kijk maar, ik heb zelfspot. Dan maakte ik met een Brabants accent een grap om te laten zien dat ik wél 
een goeie was. 

'Toen ik in de riemenfabriek werkte, moest ik een nieuwe collega inwerken. Hij vroeg: kun jij tegen een grapje? Op 
die vraag kun je eigenlijk geen ander antwoord geven dan ja. Daarna vroeg hij: wist je dat er een nieuwe apensoort 
bestaat die niet houdt van lianen? Ik wist al dat hij zou zeggen: een anti-liaan. Het was als een aflevering van 
Seinfeld, ik lachte even en er viel een stilte. Hij gaf me een schouderklop en zei dat ik een goeie was. Ik zei nog 
steeds niets en wilde dat ik die schouderklop kon teruggeven. Een echte leider, iemand die andere mensen vooruit 
wil helpen, had op dat moment iets gezegd. Ik schaam me dat ik dat niet heb gedaan.' 

'Mijn vader heeft ooit Zwarte Piet gespeeld op mijn lagere school. Ik was jong, maar ik weet nog hoe pijnlijk het 
was. Op die school zaten mijn zus en ik en nog een paar Hindoestaanse kinderen, verder alleen Brabanders. Alles 
wat ik om me heen zag, was blond, op school en in mijn familie. Mijn vader was in die jaren niet zo in the picture. Ik 
was een Nederlander, net als iedereen. Toen kinderen op school tegen me zeiden dat ik een neger was, voelde ik 
ineens dat ik anders was. Tot die tijd dacht ik dat ik bij ze hoorde. 

'Mijn vader en moeder hadden altijd ruzie, ik kan me niets anders herinneren. Toen ik 7 was, ging het niet goed met 
mijn moeder, ze kon ook niet voor drie kinderen zorgen. Mijn vader zat al op Curaçao, hij eiste ons min of meer op. 
Mijn zus en ik verhuisden naar Curaçao. Het was anders. De opvoeding. Je kreeg daar klappen, thuis en op school, 
met de lineaal. Mijn oma had acht kinderen, die allemaal kinderen hadden. De meesten woonden in ons huis en 
anders kwamen ze wel langs. Je zat op de vloer en je kreeg een bord eten. Het was anders dan in Nederland, maar 
ik mis het wel. Ik was lang, iedereen dacht dat ik 17 was, dus kreeg ik ook ruzie met oudere jongens. Vraag me niet 
waarom, maar toen ik 14 was, had iedereen daar de gewoonte om een zakmes mee naar school te nemen. Ik deed 
het ook. Een jongen zei tegen me: ik heb daar wel iets voor. Hij bedoelde een pistool. Vanaf dat moment was ik 
gewoon bang. De hele tijd. Ik verhuisde terug naar mijn moeder.' 
Heb je een Brabantse vrouw? 
'Vroeger zei ik altijd dat ijn vrouw eruit zou zien als Lauryn Hill in haar jonge jaren. Om mijn eigen kleur meer 
identiteit te geven, wilde ik een zwarte vrouw hebben. Ik had een kantoor nodig in Eindhoven en ging naar een 
woningbouwvereniging. Daar werkte Lieke. Vanaf het moment dat ik haar zag, was ik verliefd. Lieke is Brabants, ze 
komt uit Eindhoven. Een mooie vrouw. Ze heeft een rock-uiterlijk met tatoeages, maar ze is ook hiphop-minded, dat 
merkte ik meteen. Lieke is van overal. Ik kende alleen Nederland en Curaçao, zij liet me andere plekken op de 
wereld zien. Nu zijn we samen, in Eindhoven. 

'Met Lieke ben ik naar Curaçao geweest. Ze kon daar gewoon rond-lopen in de moeilijke wijken. De mensen wilden 
haar meenemen in hun cultuur, ze waren eager om haar iets te leren. Dat had ik destijds ook gemerkt toen ik er 
aankwam als het Nederlandse kindje. Ze stonden voor mij open. In Nederland staan ze niet op die manier open, ze 
willen buitenlanders niet meenemen in hun cultuur en hun leven.' 
Komt het niet doordat ze op de Antillen al langer gewend zijn aan verschillende mensen dan in Nederland? 
'Dan nog. Nederland is toch het civilized land en Curaçao niet? Zouden Nederlanders niet verder moeten zijn in hun 
ontwikkeling?' 
+++ 
Nederlands 
De compassie die bij ons allemaal loskwam nadat het vliegtuig was neergestort in Oekraïne, was mooi. Toen 
voelde ik me wel een Nederlander. 
Antilliaan 
We hebben een begroeting: Bo-tei-si? Het betekent: je bent er wel toch? Of je echt aanwezig bent, erbij bent. Als ik 
me lekker voel, als ik in mijn flow zit, als ik hard praat en iedereen in de kamer kijkt naar me en luistert naar mijn 
verhalen, voel ik me een Antilliaan. 
Eten 
Ik geloof toch kip. De poten. 
Muziek 
Ik luister veel naar Jhené Aiko, een mix van R&B en hiphop. 

Beste vriend 
Mijn broertje Bert. Al spreekt hij niet eens Papiamento, hij is de Nederlandse versie van mij. 

+++ 
Fresku 
werd geboren als Roy Reymound (Nederland, 1986). In 2012 werd hij op de State Awards uitgeroepen tot beste 
rapper van Nederland. Ook maakt hij filmpjes die op YouTube miljoenen keren worden bekeken, met zijn 
Antilliaanse typetje Gino Pietermaai en het Hollandse personage Willy Keurig. Zijn nieuwe cd is bijna klaar. 'Ik wilde 
acteren, een plaat droppen, het theater in, mijn typetjes verder ontwikkelen en een film schrijven en maken. Als je 
alles tegelijk doet, verzilver je niets. Nu ga ik eerst mijn plaat afmaken, die is in een ver stadium.' 
Daarna vroeg hij: wist je dat er een nieuwe apensoort bestaat die niet houdt van lianen? Ik wist al dat hij zou 
zeggen: een anti-liaan 
 
Graphic

 
Robin De Puy
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Children (94%); Parents (93%); Families + Children (88%); Sex + Gender Issues (76%); Adolescents 
(75%); Teaching + Teachers (62%) 
 

Load-Date: August 11, 2014

 
End of Document





Overdaad aan spektakel in de Veenkoloniën
de Volkskrant
12 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 5
Length: 532 words
Byline: VINCENT KOUTERS
Body


Circus in Veen Theater Recensie *** 
Er is sprake van een overdaad aan spektakel, soms zozeer dat je niet weet waar je moet kijken. 
Door de PeerGroup, regie Floris van Delft 

Stadion De Langeleegte, Veendam, 9/8. Daar t/m 24/8 http://circusinveen.nl 

Het rommelt in de doorgaans zo rustige Groningse Veenkoloniën. De gelijktijdige komst van een Oost-Europees 
circus en een genadeloze projectontwikkelaar zet de gemoederen op scherp bij de plaatselijke bevolking, die ook 
nog eens te kampen heeft met buitensporige zandstormen. Het is 2040 en, behalve het klimaat, lijkt er weinig 
veranderd. Angst voor buitenstaanders en de vooruitgang maken nog steeds de dienst uit. 

Uiteindelijk komt het natuurlijk allemaal goed, maar dit is zo'n beetje de boodschap van muziektheaterspektakel 
Circus in Veen, dat de theatermakers van de PeerGroup nu in Veendam ten uitvoer brengen. Groter, grootst, 
moeten ze hebben gedacht. 

Na in 2011 de Drentse Bluesopera in de weilanden bij Gieten te hebben gemaakt, wordt nu het complete stadion 
De Langeleegte in Veendam bespeeld. Een theater ter grootte van een voetbalveld, plus tribunes en kantine. 
Regisseur Floris van Delft hanteerde noodgedwongen een grove pennenstreek. 

Het verhaal is eigenlijk even simplistisch als kolderiek. Een circus zet de boel in Veendam op stelten met een 
ontsnapte tijger, een alcoholische clown en een doodzieke directeur. De lokalen moeten niets hebben van deze 
vreemde elementen en slaan terug met een motorcrossbende, verwensingen in onverstaanbaar dialect en 
bijbehorende norse blikken. Daartussen lopen een sussende locoburgemeester, die iets te vaak herhaalt dat hij 
'niet van hier is' en energie-ondernemer Lens Wildervank, die rijk hoopt te worden met 'Turf 2.0'. 

De rode draad is een mooi Romeo en Julia-lijntje met de zoon van de circusdirecteur en boerendochter Fenne, 
inclusief jaloers trapezemeisje. Daaromheen gebeurt van alles en nog wat: circustrucs, stuntende motorcrossers, 
veertig figuranten die dienst doen als showballet, boze dorpsbewoners of koor en er is ook een rockband. Acteurs 
als Niek van der Horst en Thirsa van Til spelen uitzinnige dubbelrollen. En dat allemaal op een verhoogd podium en 
het goed uitgelichte voetbalveld erachter. 

Er is sprake van een overdaad aan spektakel. Zozeer dat je soms niet weet waar je moet kijken en, erger, dat de 
voorstelling meer vragen oproept dan beantwoordt. Bijvoorbeeld waarom dit in 2040 moet spelen. Afgezien van het 
futuristische Turf 2.0-plan vertelt de PeerGroup hier feitelijk een klassiek, haast ouderwets, verhaal over afkomst 
en tolerantie. 

Dit verhaal is door scriptschrijvers Wolter Muller en Floris van Delft dan weer adequaat vertaald naar de taal van de 
Veenkoloniën. Terugkerende uitspraken als 'het kon minder' en 'het was niks, het is niks, en het zal nooit iets zijn' 
leveren bij een groot deel van het publiek een lach van herkenning op. 

De buitenstaander leert tegelijkertijd iets over de stugge, wat sombere Veenkoloniaalse mentaliteit. Daar zal de 
PeerGroup ongetwijfeld over kunnen meepraten. Zo bezien is het des te knapper dat ze Circus in Veen op zo'n 
schaal en met zo veel plaatselijke medewerking hebben weten te realiseren. Het kon minder. 
 
Graphic

 
Er is sprake van een overdaad aan spektakel in Circus in Veen.
Foto Reyer Boxem
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Animals (73%) 
 

Industry: Entertainment + Arts (94%) 
 

Load-Date: August 11, 2014

 
End of Document





'Daarheen? Daar hakken ze je kop af'
de Volkskrant
13 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1110 words
Byline: VAN ONZE CORRESPONDENT REMCO ANDERSEN
Body


Reportage Vluchtelingen 
Amnesty International sloeg dinsdag alarm: in Noord-Irak groeit de stroom vluchtelingen de Koerden volstrekt 
boven het hoofd. 'Waar zijn de Verenigde Naties?' De uitkomst van de strijd tegen de Islamitische Staat blijft 
intussen ongewis, ondanks de luchtsteun uit de VS. 
Bij de Mar Yousefkerk klinken flarden Arabisch vanonder de lakens die over het grasveld zijn gespannen. Het is 
een Koerdische kerk, maar tegenwoordig wordt ze bevolkt door etnische Arabieren. Als je niet beter wist, zou je 
denken dat het om een zomerkamp gaat. Vrijwilligers in witte petjes en T-shirts van lokale telecomgigant Korek - 
gratis verstrekt - roeren in enorme pannen met rijst en kip. Kinderen spelen voetbal, mannen roken sigaretten terwijl 
ze wachten op de lunch. 

Vijftien van deze centra zijn inderhaast opgericht in de Koerdische wijk Ainkawa, het christelijke hart van de 
Koerdische hoofdstad Erbil. Bouwvakkers tuigen dinsdag juist een nieuw standbeeld op van de maagd Maria. Met 
open armen, als was het een welkomstgebaar voor de zeventienduizend christelijke vluchtelingen uit de omgeving 
van Mosul die in deze wijk onderdak vonden. Maar niet iedereen heeft de boel zo goed voor elkaar als de 
christenen. 

Amnesty International publiceerde gisteren een alarmerend persbericht over de volstrekt ontoereikende 
hulpverlening aan vluchtelingen in Koerdisch Irak. In Erbil zit het regionale VN-kantoor en zijn de hulporganisaties 
legio. Maar 160 kilometer naar het noorden, waar enkele tienduizenden yezidi's de afgelopen dagen de veilige 
Koerdisch-Iraakse provincie Dohuk binnenstrompelden, falen hulporganisaties jammerlijk. 
Golf na golf van vluchtelingen 
'Het is schandalig', zegt Donatella Rovera, de auteur van het persbericht van Amnesty. 'Wat het zo schokkend 
maakt, is dat dit al twee maanden aan de gang is. Op 10 juni verliet een half miljoen mensen Mosul in één dag, en 
nadien was er golf na golf van vluchtelingen. De centrale overheid is afwezig, de Koerden kunnen het niet aan, 
maar waar zijn de Verenigde Naties? 

'In (de noordelijke steden) Dohuk en Zakho zijn de VN niet zichtbaar; ze werken via lokale partners die duidelijk niet 
weten hoe ze een crisis van deze omvang moeten aanpakken. Na twee maanden wonen mensen nog altijd in 
vreselijke omstandigheden, op bouwplaatsen, vol gezondheidsgevaren en zonder schoon water of 
toiletvoorzieningen. Sommigen gaan zelfs weer terug naar Mosul.' 

Onder de zomerkampfaçade schuilt ook bij de Mar Yousefkerk in hoofdstad Erbil het leed. Zo'n 2.700 Iraakse 
christenen - grotendeels etnische Arabieren, deels Koerden - leven hier van de dag op de dag, een klein deel van 
de ruim 100 duizend christenen die de afgelopen weken voor de Islamitische Staat (IS, voorheen bekend als ISIS) 
op de vlucht sloegen. Er is voedsel, maar gebrek aan al het andere: dekens, onderdak, kleding, een toekomst. 

'Er is geen oplossing', roept Saad Najem (44), wanneer anderen mompelen dat het eten wel oké is. Zijn lip trilt, 
terwijl hij in behoorlijk Engels probeert zijn stem respectabel te houden. 'Hoe lang moeten we hier blijven? Een 
week? Een maand? Als de regering ons niet helpt, laat ons dan emigreren', zegt hij, waarop de menigte 
instemmend bromt. 'Ik ben geoloog, schrijf je dat op? Ik ben masterstudent aan de universiteit van Mosul.' 

Christenen en etnische Koerden zijn nog relatief goed af. Want lang niet iedereen mag aanspraak maken op de 
Koerdische gastvrijheid. Nabij Kalak, een half uur rijden van Mosul, biedt een rij bouwplaatsen onderdak aan 
Koerdistans ongewenste vreemdelingen: de etnische Arabieren die Mosul ontvluchtten. Koerden en etnische 
Arabieren hebben een lange geschiedenis van conflict, en dat dreunt door in de huidige crisis. 

Kleren liggen er te drogen op betonblokken. Tussen de lege flesjes en ander zwerfvuil rennen twee zusjes met een 
touwtje rond, terwijl een peuter met uitgestrekte handen achter ze aan hobbelt. Een baby van pas twintig dagen 
oud slaapt op een gevouwen badlaken. Haar kleine borstkas gaat rap heen en weer, hoe hard haar moeder ook 
wuift om de hitte weg te houden. Tegen de deurpost leunt een hevig zwetende zestiger met hartproblemen. Bij het 
zicht van een buitenlander zegt hij zachtjes: 'Help me, please.' 

'We hebben geprobeerd naar Erbil te gaan, maar de Koerden laten ons niet langs hun checkpoints', zegt Fahd 
Ahmad, een twintiger. 'Ze roepen: jullie Arabieren staan allemaal achter de Islamitische Staat, wegwezen! Terwijl ik 
als militair jaren heb gevochten tegen terrorisme!' Met trillende vingers haalt hij een foto tevoorschijn van zijn huis, 
verwoest door de Islamitische Staat tijdens hun overname van Mosul. Ook hij is slachtoffer. 
Sjiieten 
Bijna duizend vluchtelingen zitten hier in een rij bouwplaatsen, grotendeels etnische Arabieren uit Mosul. Tot voor 
kort zaten ze in een kamp vlak bij de frontlijn, maar toen de Amerikaanse bombardementen vorige week vrijdag 
begonnen werd het te gevaarlijk en moesten ze weg. Niemand die ze een alternatief bood. 'Iedereen heeft het over 
Koerden, maar niemand geeft om ons Arabieren', zegt een oudere man. 

Even is er hoop, als er twee luxe touringcars aan komen rijden. Nieuwsgierig staat het mansvolk op, en wandelt 
een vertegenwoordiger met pas om zijn nek tegemoet. Die blijkt van een zuidelijke sjiitische groep te zijn. 'Sjiitische 
broeders', begint de man. 'Iedereen die met ons mee wil naar Najaf of Karbala, stap in de bus. Wij zorgen voor 
voedsel, en hebben woonruimte beschikbaar.' Als een van de Arabieren zegt dat hij soenniet is, antwoordt de 
vertegenwoordiger dat ze geen onderscheid maken. De soennitische jongeman lacht sportief. 

'Ze hakken onze kop eraf daar', zegt een van de soennieten. Hij grinnikt. 'Mijn achternaam is Khatab', naar een 
door sjiieten gehaat islamitisch figuur. Het zuiden van Irak is overwegend sjiitisch, het westen soennitisch, en het 
noorden Koerdisch. Getuige de aspirant volksverhuizer - die al snel met lege bussen vertrekt om andere zieltjes te 
winnen - hopen sommigen in Irak die scheidslijnen te consolideren. 

Terwijl de zon bij Kalak ondergaat, rommelen de vrouwen bij de bouwplaats met rijst en emmers water. Het stof van 
passerende auto's verbreekt het licht van hun koplampen, terwijl kookvuren ontsteken tussen de stenen. Een vrouw 
van ergens in de veertig komt naar voren vanuit de donkere diepte van de bouwplaats. 

'Kijk niet naar ons alsof wij altijd al zo leefden', zegt ze, een hand om haar zorgvuldig schoongehouden oranje jurk 
geklemd. 'Wij zijn geen zwervers. Vroeger hadden wij huizen, net als jij.' 
Iedereen heeft het over Koerden, maar niemand geeft om ons Arabieren (Oudere vluchteling in een 'opvangkamp' 
op een half uur rijden Mosul) 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Terrorist Organizations (94%); Human Rights (62%) 
 

Load-Date: August 12, 2014

 
End of Document





Dezelfde huurauto, vijf prijzen
de Volkskrant
13 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 19
Length: 572 words
Byline: VAN ONZE VERSLAGGEVER JEROEN TROMMELEN
Body


Autoverhuurbedrijven laten de prijs afhangen van het land van de klant. Dat moet afgelopen zijn, vindt de Europese 
Commissie. 
Een Duitser die online in Engeland een auto wilde huren, beklaagde zich onlangs nog bij de Europese Commissie. 
Het tarief op de Britse website van het verhuurbedrijf verdubbelde vanaf het moment dat hij 'Duitsland' had ingevuld 
als land van herkomst. Mag dat zomaar? 

Natuurlijk niet, zegt het Europese directoraat voor de Interne Markt. Binnen Europa is discriminatie op grond van 
nationaliteit verboden. Dat geldt ook voor producten of diensten. En 'discrimineren' kan ook slaan op financieel 
benadelen of bevoordelen. Verschillende tarieven, enkel gebaseerd op de herkomst van klanten binnen de 
Europese Unie, zijn in strijd met die regels. 

Toch is dat precies wat de autoverhuurbedrijven doen. Uit een onderzoek in 2009 in opdracht van de Europese 
Commissie bleek dat het tarief voor precies dezelfde dag autohuur op het vliegveld van Frankfurt, tot 26 procent 
kan afwijken, afhankelijk van de nationaliteit van de klant. Een relatie met de werkelijke kosten was niet te 
ontdekken. Alsof een reep chocolade in dezelfde winkel voor een hogere prijs verkocht wordt aan Duitsers dan aan 
Britten. 

Die tariefstructuur blokkeert de voordelen die de interne Europese markt geacht wordt te bieden, stelt de Europese 
Commissie. De onderzochte bedrijven zijn actief in alle Europese landen en bieden in een van die landen een 
product aan dat voor alle klanten gelijk is. 'Dat verhindert dat klanten de beste prijs krijgen die de markt biedt', zegt 
eurocommissaris Faull. Zijn directoraat is daarover al jaren in discussie met de bedrijven. 

Van die bedrijven hebben Sixt, Enterprise en Goldcar beloofd zich aan de regels te houden. Maar marktleiders 
Europcar, Hertz en Avis weigeren zich te schikken. Op de laatste boze brief van Faull hebben ze niet eens meer 
gereageerd. Dat was deze week aanleiding de correspondentie openbaar te maken. Aan de landen waar de 
bedrijven zijn gevestigd, vraagt Faull tegen de discriminatie op te treden. 

De verhuurders gebruiken verschillende methoden om onderscheid te maken bij onlinereserveringen. Tijdens het 
onderzoek deed Hertz dat op basis van het IP-adres van de klant, dat verraadt in welk land hij of zij zich bevindt. 
Andere bedrijven doen het op basis van de adresgegevens die de klant invult. 'De enige manier om aan die 
prijsstelling te ontkomen, is door valse informatie te geven', stellen de Europese onderzoekers. 'Maar dat levert 
weer risico's op bij andere contractuele verplichtingen.' 

De lobbyist van de autoverhuurders in Brussel, de organisatie Leaseurope die sinds 2011 met het Europese 
directoraat heeft onderhandeld, heeft 'geen commentaar' op de brief van de eurocommissaris. Ook de Europese 
hoofdkantoren van Avis en Europcar reageerden dinsdagmiddag niet op verzoeken om toelichting. 

De Europese markt van huurauto's wordt gedomineerd door vier grote spelers, die samen tweederde van de markt 
in handen hebben. Ze opereren onder diverse namen en verschillende onderaannemers. Volgens 
onderzoekbureau Euromonitor heeft Europcar 25,3 procent van de markt in handen, Avis Europa 17,7 procent, 
Hertz 15,3 procent en Sixt 8,7 procent. De markt is groot. Jaarlijks maken alle autoverhuurbedrijven samen een 
kleine 10 miljard euro omzet in de tien belangrijkste Europese landen, waaronder Nederland. 
In Europa is discriminatie op grond van nationaliteit verboden 
 
Graphic

 
Balies van Hertz en Avis op het vliegveld van Nassau op de Bahama's.
Foto Getty Images
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); Nondurable Goods (68%); Consumer Protection (68%); Consumption (68%); 
Software Services + Applications (68%); Value Added Tax (67%); Prices (67%); Trade Regulation + Policy (67%); 
Fines + Penalties (65%) 
 

Industry: Manufacturing (84%); Biotechnology Industry (68%); Marketing + Advertising (67%) 
 

Load-Date: August 12, 2014

 
End of Document





'Goddank, we hebben het gehaald'
de Volkskrant
13 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 13
Length: 841 words
Byline: VAN ONZE CORRESPONDENT STEVEN ADOLF
Body


Reportage Bootvluchtelingen in Spanje 
Voor het eerst sinds jaren landt er weer een vloedgolf aan bootjes met Afrikaanse migranten op de Spaanse 
zuidkust. Surfers en toeristen kijken verbaasd toe. 
Robinson Mbiada (32) kan zijn geluk niet op. Nog wat houterig van de koude overtocht danst hij op en neer in zijn 
shorts. Het witte kruis op zijn open hemd beweegt mee op het ritme. 'Twee jaar heb ik er over gedaan om vanuit 
Kameroen hier te komen', zegt hij met een brede lach achter zijn baard. 'En nu is het gelukt, godzijdank.' 

Het gezelschap van 48 opvarenden, verdeeld over vier rubberbootjes, is zojuist uit de boot van de Spaanse 
reddingsbrigade op de kade geklommen. Mannen en jongens uit Kameroen, Senegal, Mali en een paar uit 
Ivoorkust, zegt Mbiada. Een enkeling heeft een rugzakje bij zich, de meesten alleen de kleren die ze aan hebben. 
Zelfs hun natte schoenen liggen op de berg aan vuilnis die uit de reddingsboot wordt geladen. 

We staan op het zuidelijke havenhoofd van Tarifa. Aan de overzijde van het diepblauwe water, op zo'n zeventien 
kilometer afstand, zijn de kranen van de containerhaven van Tanger scherp te onderscheiden tegen de achtergrond 
van het oprijzende Rif-gebergte. Het is mooi helder weer, er waait een koele westelijke bries over het gladde water 
van de Straat van Gibraltar. Het gerucht deed de ronde dat de Spaanse kustbewaking met onderbezetting kampt. 
En dus greep Robinson Mbiada gisternacht zijn kans en klom samen met tien anderen in de opblaasbare 
rubberboot om met van hout in elkaar getimmerde roeispanen richting overkant te peddelen. Eenmaal binnen het 
bereik van de Spaanse telefoonmasten werd snel de alarmdienst van de kustwacht gebeld. 

De mannen maken, het mobiele telefoontje in hun mond, met hun vingers het vrijheidsteken naar de vrijwilligers 
van het Rode Kruis en de Spaanse politiemannen, omhelzen elkaar lachend. Het gezelschap oogt grotendeels 
gezond. Een opvarende duikt brakend achter een container, vier anderen zijn onderkoeld en worden bibberend in 
een ambulance gehesen. De vier vrouwen onder de opvarenden, een met huilende baby, vertrekken als eersten in 
de ambulance richting het opvangkamp bij het sportcomplex aan de andere kant van de haven. 

Sinds maandag landt een stroom van bootmigranten op de kusten rond de Straat van Gibraltar. De teller stond 
gisteren aan het begin van de avond op 681 opvarenden die op zee waren gered, van wie 88 vrouwen en 20 
minderjarigen. Gemiddeld tien tot twaalf man opeengepakt in rubberbootjes van nog geen drieënhalve meter lang. 
De ploeg van vijftig Rode Kruisvrijwilligers draait overuren. 'Gisteren de hele dag, vandaag weer vanaf zes uur 's 
ochtends', aldus een van hen op de kade. De snelle toestroom deed het haastig ingerichte opvangcentrum in de 
sporthal van Tarifa gisteren snel uit zijn voegen barsten. 

De nieuwe golf aan bootmigranten treft Tarifa midden in de vakantiespits. De stad, bekend als het mekka voor kite- 
en windsurfers, is afgeladen vol. De ferry naar Tanger draait overuren, de boten van de walvis- en dolfijnspotters 
zijn afgeladen. Verbaasd kijken de passanten naar de drukte rond de tent van het Rode Kruis. Op de kade is een 
afvalwagen bezig de berg leeggelopen rubberboten op te ruimen van de merken Challenger en Seahawk. In de 
hoop rommel van sportschoenen, tassen en lege flessen liggen feestballonnetjes die zijn gebruikt om de mobiele 
telefoons en portemonnees droog te houden. 

Spanje is gewend geraakt aan de bestormingen van de metershoge grenshekken langs de enclaves Ceuta en 
Melilla - de afgelopen dagen nog door een groep van zevenhonderd migranten, waar er een kleine zeventig in hun 
opzet slaagden. Maar de massale vloed aan bootmigranten was al jaren geleden gestopt. Betere samenwerking 
met de Marokkaanse politie en een verfijnd radarsysteem werden genoemd als de voornaamste oorzaak. Waarom 
juist nu de overtocht wordt ondernomen is onduidelijk. De strengere controles bij de enclaves wordt genoemd. 'Het 
is als bij een lekke tube tandpasta: als je een kant dicht houdt, spuit het er aan de andere kant uit', zegt een 
vrijwilliger van het Rode Kruis op de kade. 
Ebola-angst in Spanje 
De nieuwe golf bootimmigranten aan de Spaanse zuidkust valt samen met de groeiende bezorgdheid over de 
snelle verspreiding van het dodelijke ebola-virus. Juist gisteren overleed een Spaanse priester in Madrid aan een 
ebola-infectie, opgelopen in Liberia. Voor Marokko, van waaruit de bootimmigranten vertrekken, zijn geen extra 
voorzorgsmaatregelen afgekondigd door de WHO. 'We hanteren het gebruikelijke protocol van rubber 
handschoenen, mondkapjes en medische controle bij aankomst', aldus Rode Kruis-coördinator Javier Gil. 
Verschillende hulporganisaties onderstreepten gisteren dat besmetting via migranten vrijwel uitgesloten is. Omdat 
ebola zich ontwikkelt binnen enkele weken na de infectie zou het praktisch onmogelijk zijn de maandenlange tocht 
vanuit Afrika naar Spanje te volbrengen met een verborgen besmetting onder de leden. 
De nieuwe golf aan bootmigranten treft Tarifa midden in de vakantiespits 
 
Graphic

 
Een groep Afrikaanse migranten bidt nadat de Spaanse reddingsbrigade hen heeft gered op de Straat van 
Gibraltar. Ze worden opgevangen in Tarifa.
EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Illegal Immigrants (94%); Immigration (94%); Police Forces (82%); Entrepreneurship (69%); Agricultural 
Commodities Markets (69%); Justice Departments (63%) 
 

Load-Date: August 12, 2014

 
End of Document





D66: asiel voor Afghaanse tolken die met dood worden bedreigd
de Volkskrant
13 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 5
Length: 164 words
Byline: ANP
Body


Uruzgan 
Afghanen die voor het Nederlandse leger hebben getolkt, moeten in Nederland asiel krijgen als ze in eigen land 
moeten vrezen voor hun leven en bedreigd worden door de Taliban. Daarvoor pleit D66. Aanleiding is een afwijzing 
van een asielverzoek van een tolk door de vreemdelingenrechter in Roermond. De man had eerst in Noorwegen 
asiel aangevraagd en was daar afgewezen. Volgens Europese afspraken kun je maar in één Europees land een 
asielverzoek indienen. De tolk zegt dat zijn broer in 2010 is vermoord door de Taliban in Afghanistan, omdat ze 
dachten dat hij het was. Het probleem is volgens zijn advocaat dat hij dit niet kan aantonen met een 
overlijdensakte. Zijn vrouw en kinderen zouden nog in Afghanistan wonen. D66 vindt dat het kabinet het 'links- of 
rechtsom' moet regelen. 'Deze mensen hebben voor ons gewerkt en die mogen we niet in de steek laten.' Volgens 
de partij zijn er ongeveer honderd Afghaanse tolken die voor de Nederlanders in Uruzgan hebben gewerkt. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Police Forces (69%); Justice Departments (62%) 
 

Load-Date: August 12, 2014

 
End of Document





Oerwoud- geluiden
de Volkskrant
13 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1479 words
Byline: DOOR GIJSBERT KAMER
Body


Interview Josh Lloyd-Watson en Tom McFarland Lowlands 
Eind vorig jaar waren er ineens twee singles met opvallende clips en bijzondere muziek. Maar wie of wat was 
Jungle? Nu treden de twee Londense vrienden die 
Het was er stampvol, half januari dit jaar in het Groningse Simplon. De Britse band Jungle zou er een van zijn 
eerste optredens verzorgen en had daar het Europese showcasefestival Eurosonic voor uitgekozen. Ieder jaar kent 
Eurosonic wel zo'n attractie waarop alle boekers, festivalbazen agenten en andere muziekprofessionals hun zinnen 
hebben gezet. Franz Ferdinand, The xx en James Blake gingen Jungle voor. Het verschil was alleen dat de 
ingewijden toen in elk geval wisten wie er op het podium zou verschijnen. 

Dit keer lag dat anders. Van Jungle was nagenoeg nog niks bekend. Er waren sinds eind 2013 twee singles, 
Platoon en The Heat, waarvan allereerst de videoclips de aandacht trokken. Platoon, met die piepjonge alleen 
dansende breakdanseres en The Heat, met die twee zwarte rolschaatsers in groene trainingspakken. Maar ook de 
muziek bleek bijzonder. Alsof een halve eeuw zwarte dansmuziek door elkaar was gehusseld. Je hoorde trage, 
naar hiphop neigende beats, knisperende discogitaren en een diepe funkbas. Alsof werk van George Clinton en 
James Brown door het soundsystem van Massive Attack was gehaald. 

Onder een laag van sinister klinkende synths lag daar steeds een vrolijk wiegend orgeltje. En dan: lage stemmen 
die gedubbeld leken met daarboven kopstemmen die de nodige accenten aanbrachten. 

Jungle swingde meteen, maar nooit uitbundig. De muziek klonk soms duister, maar bleef altijd ademen. Er leek met 
bekende bouwstenen iets nieuws en fris te zijn gemaakt . 

Maar door wie? Wie zaten erachter Jungle? Waren het de twee jongens in trainingspak? Zij waren te zien op de 
schaarse publiciteitsfoto's. Maar toen de band in Groningen op het podium verscheen, stonden ze niet tussen de 
zeven muzikanten die zich als Jungle presenteerden. 

Wat we zagen, waren vrij jonge, vooral blanke muzikanten, van wie er minstens twee goed konden zingen. Jungle 
speelde een broeierige funkset, die goed aansloot bij de muziek die de band vooruit was gesneld. 

Het resultaat was een enorme reeks boekingen op de internationaal belangrijkste festivals. De band was in 
Nederland in april al te zien op Rotterdamse Motel Mozaïque en stond een maand later in Paradiso op London 
Calling. 

'Ja, we hebben hier inmiddels vaker gespeeld dan in ons eigen Londen', zegt een mid-twintiger met een zwarte 
paardenstaart die zich tijdens een promotiebezoek voorstelt als J. Het cordon van geheimzinnigheid rond Jungle is 
inmiddels verbroken. Het is duidelijk dat de kern van de band gevormd wordt door twee vrienden uit het Londense 
Shepherd's Bush, die zichzelf en elkaar 'J' en 'T' noemen, maar Josh Lloyd-Watson en Tom McFarland schijnen te 
heten. 

Het was, zo zeggen ze met nadruk, nooit de bedoeling zo'n mysterie rond Jungle te creëren. Maar het kwam ze 
eigenlijk wel goed uit. 

J: 'We wisten al snel dat we niet zelf op de voorgrond wilden treden, maar de muziek het werk wilden laten doen. 
Dat lijkt geheel tegen de huidige tijdgeest in te gaan, waarin iedereen alles van iedereen lijkt te weten. Aan de 
andere kant, kijk eens naar Daft Punk, die verstoppen zich ook achter maskers met de boodschap: het gaat niet om 
ons, maar om de muziek die we maken.' 

T: 'We hadden natuurlijk wel een plan. Clips maken waarop we zelf niet te zien waren, hoorden daarbij. Dat meisje 
van 6, die fly-girl Terra heet, en die twee skaters trokken meteen alle aandacht.' 

J: 'We hadden publiciteitsfoto's nodig, precies toen we met die twee jongens de clip maakten. Leek ons wel lollig 
hen voor die foto's te gebruiken. Ook een duo, haha.' 

T: 'Maar als wij zo goed konden skaten en ook nog deze muziek konden maken, dan waren we allang supersterren 
geweest hoor. Wij zijn echter twee onopvallende lads die het liefst anoniem blijven, maar we moeten het ook niet 
overdrijven.' 

Twee gewone jongens, twee multi-instrumentalisten die elkaar al sinds hun 10de kennen en samen niet alleen 
obsessief naar allerlei soorten popmuziek begonnen te luisteren, maar die ook snel zelf wilden gaan maken. 

Josh, zoals we hem inmiddels mogen noemen, is de wat vlottere prater, terwijl Tom hem vaak aanvult en een 
beetje bijstuurt. 

Josh: 'We woonden naast elkaar en begonnen elkaar al snel de loef af te steken. Zo van: deze plaat van Curtis 
Mayfield ken je vast niet, moet je eens luisteren.' 

Tom: 'Kwam ik met System Of A Down, had hij weer de Beach Boys. En dan waren er nog klasgenootjes die zelf al 
instrumenten hadden. Alles draaide eigenlijk om muziek.' 

Keyboards, gitaar, percussie: Josh en Tom bekwaamden zich in alles. Met vrienden speelden ze eerst in 
'onbeduidende indie-bandjes', en gingen kijken in de fameuze concertzaal Shepherd's Bush Empire, die vlakbij 
was. 

Josh: 'Of het nou de Strokes waren of Stephen Stills, we vonden alles spannend en er was altijd wel iemand die 
ons naar binnen loodste.' 

Kijken en luisteren bleek leerzaam, maar het leukste was toch vooral zelf muziek maken. De twee trokken dagelijks 
op 'alsof we broers waren', aldus Tom, 'en we werden steeds competitiever. Dan maakte ik iets en was ik de hele 
nacht zenuwachtig wat Josh ervan zou vinden, en andersom.' 

Ze stopten vooral veel tijd in het zingen. De een laag en de ander met een kopstem eroverheen en dan de ander 
weer. Josh: 'En dan nog al die lagen over elkaar leggen, dat geeft een prachtig effect, we voelden dat we bij een 
sound uitkwamen die nieuw was, dat wilden we verder uitbouwen.' Vreemde stemmen, zompige orgels, en altijd 
een lome, maar nadrukkelijke groove, dat typeert volgens de heren Jungle. 

Het titelloze debuutalbum ligt sinds een maandje in de winkels. De meeste nummers klinken als een variatie op de 
bestaande singles Platoon en Heat (waar zich een paar maanden geleden ook nog het sterke, iets vlottere Busy 
Earnin' bij voegde). 

Nergens voert het album naar een climax, de liedjes blijven veelal in een zelfde tempo hangen. Iets wat meteen 
onderkend wordt: Josh: 'Ja, het is geen plaat met euforische dansmuziek, maar meer eentje met een lome post-
party sfeer, daar houden we zelf erg van. Het bouwen van onderhuidse spanning. Maar ik weet dat anderen dat 
juist weer saai noemen.' 

Tom: 'Dat broeierige geluid, het lage tempo en de vreemde vervormd klinkende stemmen hoorden we tijdens het 
werken aan ons album eigenlijk nergens zo, behalve misschien bij The Child Of Lov, echt heel toevallig.' 

Toevallig, omdat de mannen van Jungle The Child Of Lov nooit ontmoet hebben maar gelijktijdig werkten aan hun 
platen met toch diverse muzikale overeenkomsten. 

Achter The Child Of Lov zat de Nederlander Martijn Teerlinck, die in december vorig jaar op 26-jarige leeftijd 
overleed. Terug naar Simplon in januari van dit jaar. Daar leek Tom het nummer Drops zacht murmelend op te 
dragen aan The Child Of Lov. 

'Klopt, we waren behoorlijk aangedaan door Martijns dood, niet alleen omdat we zijn muziek zo bijzonder vonden 
en verwantschap hoorden, maar ook omdat we vernamen dat zijn laatste bericht op Twitter over ons ging. 

'This band JUNGLE is the shit', luidde de tweet. Josh en Tom zijn er nog altijd een beetje beduusd over. Josh: 
'Ergens voelden we dat er een soort connectie was. We hoorden die plaat en dachten gelijk: hé, eindelijk, een 
gelijkgestemde. Ergens denk ik ook dat onze wegen elkaar gekruist zouden hebben.' 

Tom: 'The Child Of Lov werkte met Damon Albarn, wij zitten nu op het label XL van Richard Russell die weer de 
muzikale kompaan van Albarn is. O, wat had daar voor moois uit kunnen komen.' 

Tsja, besluit Josh grinnikend, 'nu komt het allemaal op ons aan. Je hebt gitaarbands, hiphop- en technoacts en 
ergens daartussen bevindt zich Jungle, de niet meer zo anonieme gastjes die alles beter weten en anders willen 
doen.' 

Bekakt 

de band begonnen uit de anonimiteit. 

'Wij zijn twee onopvallende lads.' 

Mooie muziek, maar wie zit erachter? Het was meteen een vraag die de band Jungle opriep. Van de clips werden 
we niet veel wijzer en het bleek ook al een onmogelijke naam voor een zoekmachine als Google. Hadden de heren, 
we hoorden immers mannenstemmen, misschien iets te verbergen? Nee, zeggen Josh Lloyd-Watson en Tom 
McFarland, ze houden gewoon niet van zelfverheerlijking in de popmuziek. Maar gek is het wel dat toen het 
eenmaal duidelijk was wie in Jungle de dienst uitmaakte, de mannen nog altijd het liefst met voorletters werden 
aangesproken, of desnoods met voornaam. 'Als je die achternamen maar weglaat, die zijn te bekakt', vond Josh. 
Schamen ze zich voor hun nette afkomst? 'We schamen ons nergens voor, maar vooral Britse journalisten komen 
altijd weer met hun working class versus upper class-gedoe, daar hebben we geen zin in.' 

Jungle speelt 15/8 op Lowlands. Bravo, 17.45 uur. 
'We voelden dat we bij een sound uitkwamen die nieuw was, dat wilden we verder uitbouwen' 
 
Graphic

 
Tom McFarland, alias 'T' (links) en Josh Lloyd-Watson, alias 'J', de Londense vrienden die de kern vormen van 
Jungle. 'We houden zelf erg van de lome post-party sfeer.'
credit - Dan Wilton
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Music (94%); Artists + Performers (82%) 
 

Load-Date: August 12, 2014

 
End of Document





Zwervende asielzoekers Amsterdam opnieuw weggestuurd
de Volkskrant
14 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 158 words
Byline: ANP
Body


'De Vluchtopvang' 
Een groep rondzwervende uitgeprocedeerde asielzoekers moet binnen twee dagen een pand in Amsterdam-Oost 
verlaten. Dat heeft de rechtbank in Amsterdam woensdag beslist. De eigenaar van het pand was naar de rechter 
gestapt om de groep uit het complex te krijgen. De asielzoekers kraakten op 10 juli het leegstaande pand, nadat 
ze waren gedwongen een voormalige gevangenis aan de Havenstraat te verlaten. De gebruikers doopten de 
nieuwe locatie 'Vluchtopvang'. Zo'n 120 vluchtelingen maken gebruik van het complex. Volgens de eigenaar zijn 
er vergevorderde plannen om een fitnesscentrum te vestigen in het complex. De uitgeprocedeerde asielzoekers 
zwerven al sinds september 2012 door de hoofdstad. Na een verblijf in een tentenkamp kraakte de groep een 
leegstaande kerk (de Vluchtkerk), een leegstaand kantorencomplex (de Vluchtflat), een ruimte in Amsterdam-
Zuidoost (de Vluchtgarage) en enkele leegstaande woningen (de Vluchtmarkt). 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Property + Housing Regulation + Policy (94%); Refugees (92%) 
 

Load-Date: August 13, 2014

 
End of Document





Eerste klimaatvluchtelingen erkend
de Volkskrant
14 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 11
Length: 699 words
Byline: VAN ONZE VERSLAGGEEFSTER STERRE LINDHOUT
Body


Nieuw-Zeeland geeft gezin uit Tuvalu verblijfsvergunning vanwege stijging zeespiegel 
Leden van een gezin uit Tuvalu, deel van het tropische eilandenrijk Polynesië, hebben onlangs op klimatologische 
gronden een verblijfsvergunning in Nieuw-Zeeland gekregen. Daarmee zijn zij de eerste officiële 
klimaatvluchtelingen ter wereld. 
Wetenschappers verwachten dat miljoenen hun voorbeeld zullen volgen, als de opwarming van de aarde in het 
huidige tempo doorgaat. Maar een internationaal juridisch kader voor dit type vluchtelingen ontbreekt. 

De gemiddelde Europeaan is zich er misschien niet dagelijks van bewust dat de stijgende zeespiegel van de Stille 
Oceaan op het punt staat hele eilandengroepen te verzwelgen, maar wereldleiders weten het wel. Dat bleek tijdens 
het bezoek van de Amerikaanse minister van Buitenlandse Zaken John Kerry aan de Salomonseilanden, een 
andere door de zee bedreigde archipelstaat. 

Tijdens zijn drie uur durende tussenstop op weg naar de VS beloofde Kerry dat de noodlijdende archipels in de 
toekomst geld zullen krijgen van Amerikaanse fondsen gericht op de effecten van klimaatverandering. De bewoners 
van de Salomonseilanden kampen met voedseltekorten omdat hun toch al schaarse landbouwgrond door zeewater 
onvruchtbaar wordt. 

Nauru worstelt met een vergelijkbare problematiek. Het eiland is niet veel meer dan een flauwe, langwerpige heuvel 
met daarop een landingsbaan en het huis van de president. Bij storm of hoge golven slaapt een groot deel van de 
bevolking op de landingsbaan. 

Wereldwijd zijn miljoenen mensen op de vlucht voor natuurverschijnselen, een deel van die verschijnselen wordt 
veroorzaakt door klimaatverandering. Niet alleen de stijging van de waterspiegel verdrijft mensen van huis en 
haard, maar ook verwoestijning en droogte. 

Betekent de jurisprudentie in deze zaak het begin van een wereldwijde golf van klimaatvluchtelingen? 'Nee, deze 
familie is een aparte casus' , zegt Michael Gerrard, hoogleraar aan het Center for Climate Change Law van de 
Columbia Universiteit in New York. 

De familie, die al zeven jaar illegaal in Nieuw-Zeeland woonde en er veel legale familieleden heeft, vroeg eerder bij 
de Australische overheid om een vluchtelingenstatus, maar kreeg die niet, omdat klimaatvluchtelingen niet onder 
het Vluchtelingenverdrag van de VN vallen. 

De VN-definitie van vluchtelingen, uit 1951, is 'personen die hun woongebied verlaten uit een gegronde vrees voor 
vervolging op basis van ras, politieke overtuiging, religie of het behoren tot een bepaalde sociale groep'. 
Klimaatverandering staat niet in dat rijtje. Het probleem wordt door de vluchtelingentak van de VN, de UNHCR, 
wel erkend, maar is nog niet omgezet in wetgeving. 

Eerder dit jaar kreeg een familie uit Kiribatie, een andere eilandengroep in Oceanië, nog nul op het rekest van de 
Nieuw-Zeelandse overheid. 

Daarom diende deze familie, na de eerste teleurstelling, een aanvraag voor een verblijfsvergunning 'op humanitaire 
gronden', waarvan klimaatproblematiek er een was, maar de aanwezigheid van familieleden en de geringe kans op 
werk in het thuisland werden meegerekend. Die aanvraag werd goedgekeurd. 

'Er komt een tijd dat regeringsleiders en internationale organisaties zoals de VN met elkaar om de tafel moeten om 
hier een juridisch kader voor te scheppen', zegt Gerard. 'Maar overheden van de meest voor de hand liggende 
gastlanden voor klimaatvluchtelingen - de VS en Australië - zitten niet te wachten op een stroom immigranten. En 
de problematiek is nog niet urgent genoeg om ze te dwingen.' Daarom houden ze het voorlopig bij beloftes zoals 
die van Kerry. 

In academische kringen is wetgeving omtrent klimaatvluchtelingen een populair onderwerp. Er zijn zelfs twee 
concrete voorstellen voor een 'normatief kader' voor de rechten van om klimatologische redenen gevluchte of 
ontheemde mensen, rekening houdend met internationaal recht en humanitaire afspraken: de 'Peninsula Principles' 
voor ontheemden, binnenlandse vluchtelingen (verreweg het merendeel) en de 'Nansen Principles,' voor mensen 
die naar het buitenland vluchten. 
VS en Australië zitten niet te wachten op stroom klimaat-migranten (Michael Gerrard hoogleraar van de Columbia 
Universiteit in New York) 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Climatology (93%) 
 

Load-Date: August 13, 2014

 
End of Document





Hoe help je een miljoen op drift geraakte Irakezen?
de Volkskrant
14 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 731 words
Byline: ROB VREEKEN
Body


Analyse Hulpverlening in N-Irak 
Amnesty noemde dinsdag de opvang in Koerdistan van Iraakse vluchtelingen 'schandalig'. Kan dat niet beter, in 
een gebied vol westerse organisaties? 
Schiet de internationale hulpverlening in het noorden van Irak tekort? Dat haal je de koekoek, zeggen de 
hulpverleners. Honderdduizenden Irakezen zijn op drift geraakt in een oorlogsgebied waar het gevaar steeds weer 
ergens anders opduikt. De frontlinies slingeren heen en weer en elke dag melden zich nieuwe ontheemden. Het is 
dweilen met de kraan open. 

De kritiek van Amnesty International, dat dinsdag het 'schokkende' falen van de internationale gemeenschap aan 
de kaak stelde, is dus in zekere zin een open deur. Het is moeilijk te ontkennen dat er meer moet gebeuren, 
zeggen Ariane Rummery van de VN-vluchtelingenorganisatie (UNHCR), Tineke Ceelen van Stichting 
Vluchteling en Sitara Jabeen van het Internationale Rode Kruis (ICRC). 

'Maar we zitten in een buitengewone situatie', zegt Rummery. 'De linies zijn voortdurend aan het bewegen.' Er 
worden kampen ingericht die korte tijd later weer opgegeven moeten worden omdat de gevechten tussen de 
strijders van de Islamitische Staat (IS) en hun tegenstanders zich verplaatst hebben. 

Ceelen heeft het over 'constant bewegende vluchtelingenstromen', men trekt van de ene naar de andere plek. Ze 
hoorde van collega's die hulp hadden geregeld voor driehonderd families in een school; toen die de volgende dag 
werd afgeleverd bleken ze alweer vertrokken te zijn. 
Duizenden locaties 
De directeur van Stichting Vluchteling trok de afgelopen dagen van Erbil via Dohuk naar het oosten van Syrië, 
waar ook veel Irakezen heen zijn gegaan. Ze zag 'werkelijk o-ve-ral' vluchtelingen. Gezinnen verblijven in casco's 
van huizen in aanbouw, in verlaten flats, onder viaducten, in parken, scholen, kerken. 

Slechts een fractie van de ontheemden is in kampen ondergebracht, volgens Rummery. De meesten hebben her 
en der hun toevlucht gezocht in steden en dorpen, verspreid over duizenden locaties. Ook bij particulieren krijgen 
de opgejaagden onderdak. 'De plaatstelijke bevolking is bijzonder genereus. Ik hoor verbazingwekkende verhalen 
over de hulpvaardigheid.' 

Maar met die versnippering en beweeglijkheid is er geen sprake van een overzichtelijke vluchtelingenpopulatie 
die met één grote, gecoördineerde operatie kan worden voorzien van op zijn minst water (het is 45 graden), 
voedsel, medicijnen en andere basisbehoeften. Zelfs de aantallen ontheemden zijn niet bekend. 'Iedereen roept 
maar wat', zegt Ceelen. 'Niemand die het weet.' 
Onveiligheid 
Een andere factor die de hulpverlening bemoeilijkt is onveiligheid. Door het oorlogsgeweld zijn sommige plekken, 
zoals de berg Sinjar met zijn duizenden radeloze yezidi's, voor hulpverleners onbereikbaar. 

Het ICRC heeft het ziekenhuis van de door IS ingenomen stad Mosul nu vier maal voorzien van medische 
voorraad, zegt Jabeen, 'maar dat doen we alleen als onze eigen teams het kunnen afleveren, en dat op zijn beurt 
kan alleen als er afspraken zijn gemaakt over hun veiligheid'. In veel gebieden is de veiligheidssituatie volstrekt 
onduidelijk. 'Het is vaak moeilijk om contact te krijgen.' 

Onveiligheid, chaos, op drift geraakte massa's: het zijn wat Ceelen noemt 'verzachtende omstandigheden' die 
verklaren waarom hulpverlening in Noord-Irak zo moeilijk is. Feit blijft dat de hulp tekortschiet - het is 'een beetje 
hier en een beetje daar'. 

ICRC en UNHCR zijn de twee grote spelers in de hulpwereld. Met feiten en cijfers illustreren ze op hun websites 
dat er wel degelijk iets gebeurt. Ze zijn sinds jaar en dag aanwezig in Irak, met veldkantoren in de steden van 
Iraaks Koerdistan. Al ver vóór de opmars van de Islamitische Staat coördineerden de VN - samen met de lokale 
autoriteiten - de opvang van honderdduizenden Syrische vluchtelingen. 

Jabeen wijst erop dat de huidige crisis al in december vorig jaar begon, toen IS-strijders de stad Falluja innamen. 
Sindsdien is het aantal Irakezen op drift opgelopen tot circa een miljoen. Het ICRC en zijn lokale partner, de Rode 
Halve Maan, zijn sindsdien in touw geweest. 'We werken in alle provincies waar problemen zijn. We hebben 200 
duizend mensen geholpen. Nog eens 50 duizend mensen proberen we nu te bereiken.' 

Dan resteren er nog zeker 750 duizend ontheemden. Krijgen die nu niets? Jabeen: 'Dat weet ik niet. Ik heb geen 
zicht op wat andere organisaties doen.' 
 
Graphic

 
Vluchtelinge die dezer dagen is gearriveerd bij de grens tussen Irak en Syrië. Een van de yezidi's die naar het 
Sinjargebergte waren gevlucht uit vrees voor de jihadistische terreurgroep IS.
Foto Metrography
Vluchtelinge die dezer dagen is gearriveerd bij de grens tussen Irak en Syrië. Een van de yezidi's die naar het 
Sinjargebergte waren gevlucht uit vrees voor de jihadistische terreurgroep IS.
Foto Metrography
Vluchtelinge die dezer dagen is gearriveerd bij de grens tussen Irak en Syrië. Een van de yezidi's die naar het 
Sinjargebergte waren gevlucht uit vrees voor de jihadistische terreurgroep IS.
Foto Metrography
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Terrorist Organizations (67%); Human Rights (62%) 
 

Load-Date: August 13, 2014

 
End of Document





[Timmermans is bang Al sinds jaar en dag functioner...]*
de Volkskrant
14 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 894 words
Body


Timmermans is bang 
Al sinds jaar en dag functioneren de Amerikaanse strijdkrachten als internationale brandweer. Ook nu kijkt de 
wereld naar president Obama. Aan de overkant van de Atlantische Oceaan ligt nog een economische wereldmacht, 
maar de enige reactie uit Brussel is een oorverdovende stilte. Alleen Engeland en Frankrijk bieden hulp door 
transport van levensmiddelen naar Erbil. Opnieuw maakt de Europese Unie een machteloze indruk. 

Iedereen kan zien welke onvoorstelbare wreedheden de fascistische hordes van de Islamitische Staat plegen, maar 
onze minister van Buitenlandse Zaken weet nog steeds niet of er sprake is van genocide. Als de minister nog een 
paar dagen wacht, zijn er in Noord-Irak geen yezidi's en ook geen christenen meer in leven. Ik zou bijna denken dat 
Timmermans bang is voor de conclusie dat er in Noord-Irak echt sprake is van genocide, omdat hij dan in actie zou 
moeten komen. 

Veel Nederlanders hebben de neiging de 'spierballentaal' van de Amerikanen belachelijk te maken, maar we 
zouden blij moeten zijn dat er in ieder geval nog een land is dat ingrijpt in levensbedreigende situaties. Het is triest 
te constateren dat na alle bezuinigingen onze eigen krijgsmacht niet in staat is de Amerikanen te helpen. Dat 
mogen we alle politieke partijen kwalijk nemen. We moeten ons schamen. 

Gosling Wiersma, Amsterdam 
Drop fruit 
Het is toch doodzonde om fruit en groente dat door Rusland wordt geweigerd nu maar te vernietigen wegens 
prijsbederf? De vluchtelingen voor IS in Irak zijn in grote nood. De EU stelt 16 miljoen ter beschikking. Gebruik 
een deel van dat geld om fruit naar Irak te vliegen om het daar te laten droppen. Fruit is eten en drinken tegelijk. En 
mocht dit niet lukken, dan zijn er nog genoeg andere vluchtelingenkampen in nood elders in de wereld. 

A.J.H. Gietelink, Almelo 
Blijf van kinderen af 
Dank voor het interview met Marthijn Uittenbogaard (Uitgelicht, 12 augustus). Het heeft me geholpen een mening te 
vormen over dit onderwerp. Marthijn zou gebaat zijn bij ondersteuning bij het ontwikkeling van zelfbeheersing. 
Vergelijk het met een (alcohol)verslaving. 

Kleine kinderen zijn weerloos, ze zijn 'voor het grijpen'. Maar blijf van ze af, zoals je ook kunt leren van de drank af 
te blijven. 

Josien Hoogland, IJmuiden 
Keuterboeren 
De komende jaren stoppen 24 duizend boeren met hun bedrijf. Daardoor komt 15 miljoen vierkante meter 
landbouwgrond vrij (Ten eerste, 12 augustus). Dat is 625 vierkante meter per boer. De grootte van een 
kinderspeelplaats. Keuterboeren! 

Ger Willemsen, Weert 
Rekenkamer voor Oekraïne 
Toen ik het artikel 'Help Oekraïne met de opbouw van het staatsapparaat' van Ton Nijhuis las (O&D, 12 augustus), 
moest ik denken aan wat ik op 24 februari 2014 schreef aan de Nederlandse ambassadeur in Kiev, de heer K.J.R. 
Klompenhouwer: 

'Laat de Nederlandse regering de nieuwe regering van Oekraïne gaan helpen met het opzetten van een 
Rekenkamer. Laat een aantal mensen naar Nederland komen en die bij de Rekenkamer mee laten lopen voor 
enige tijd zodat de Oekraïners enig idee en inzicht kunnen krijgen hoe een Rekenkamer de uitgaven van een 
regering en haar departementen controleert. Laat Nederland deze taak op zich nemen. 

Enige tientallen jaren geleden liepen hier rechters stage vanuit Indonesië om te zien hoe je de rechtspraak kunt 
beoefenen.' 

Jeanne van Ammers-Douwes, Ochten 
DDT 
Het is niet aan mij de juistheid van het artikel 'Obscure milieuclub heropent jacht op berucht gif' (Economie, 13 
augustus) te betwisten. Maar het onderschrift bij de foto - 'In Kirgizië overleden vorig jaar schapen die hadden 
gedronken van water dat was vervuild met DDT' - kan niet kloppen. De acute dodelijke dosis van DDT voor 
zoogdieren is dermate hoog dat dit onmogelijk is. 

Wellicht dat er sprake is van andere chemicaliën, bijvoorbeeld de stoffen die na het verbod van DDT ter vervanging 
zijn gekomen, zoals het in het artikel genoemde lindaan of parathion. Bekend is dat deze opvolgers ook onder 
mensen wereldwijd heel veel slachtoffers hebben gemaakt, juist omdat men van DDT geen acute giftigheid kende. 

Teo Oswald, Alphen aan den Rijn 
Troostende illusie 
Psychiater Jan Mokkenstorm, oprichter van hulplijn 113 en pleitbezorger van een zerotolerancebeleid waarbij 
suïcide in zijn instelling wordt uitgebannen, meent dat het voor nabestaanden 'een elegante en troos- tende 
gedachte is, dat ze tóch niets hadden kunnen doen', i.c. het voorkomen van de zelfmoord van de betreffende. 

Ik vind dit standpunt getuigen van een schokkend gebrek aan empathie bij deze hulpverlener. Mokkenstorm meent 
dat Nederland een goed toegankelijke geestelijke gezondheidszorg heeft, een standpunt waarop wel wat valt af te 
dingen. Wat echter als een paal boven water staat, is dat dit soort uitspraken de toegankelijkheid van de 
hulpverlener Mokkenstorm zelf niet bepaald vergroot. Zelfs al zou de gedachte niets te hebben kunnen doen een 
illusie zijn, pak de nabestaanden die troost niet af. Dat is wreed! 

Mokkenstorm blijkt zelf ook een stuk minder rationeel en illusievrij te zijn dan je zou verwachten, gezien zijn oproep 
met mede-experts aan de pers om terughoudendheid te betrachten in de berichtgeving over de zelfmoord van 
Robin Williams vanwege het gevaar van imitatie. 

Ik bezit gelukkig voldoende empathie om hem zijn dromen niet af te pakken. 

Martin van den Berg, Utrecht 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Human Rights (94%); Sex + Gender Issues (68%); Defense Departments (67%); Suicide (64%); Rule Of 
Law (63%); Terrorist Organizations (63%) 
 

Industry: Agricultural Chemicals (71%); Agriculture (67%) 
 

Load-Date: August 13, 2014

 
End of Document





Frankrijk gaat voor in EU met wapens voor Koerden
de Volkskrant
14 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 8
Length: 912 words
Byline: VAN ONZE VERSLAGGEVER, FOKKE OBBEMA
Body


Syriërs die vochten tegen Assad kregen geen wapens uit Europa: die konden in verkeerde handen vallen. Waarom 
ligt dat anders bij de Koerden in Irak? 
Europa houdt zich op militair vlak niet langer afzijdig van de strijd tegen de Islamitische Staat (IS). Onder druk van 
de dreigende massamoord op yezidi's en de Koerdische noodkreet om wapenleveranties maakte Frankrijk 
woensdag bekend 'in de komende uren' wapens te gaan leveren aan de Koerden. 

De Fransen lopen daarmee in Europa voorop. In Groot-Brittannië staat de regering-Cameron onder grote druk om 
meer te doen dan humanitaire hulp. Ook Duitsland, traditioneel tegenstander van militaire interventie in 
brandhaarden, voelt nu voor wapenleveranties. Alleen Zweden doet zeker niet mee. Vrijdag komen de Europese 
ministers van Buitenlandse Zaken bijeen om een gezamenlijke Irak-strategie te bespreken. 

Frankrijk heeft niet op die bijeenkomst willen wachten. 'Ik weet best dat dit de vakantieperiode is, maar wanneer er 
mensen sterven, of beter gezegd creperen, is het tijd om daarvan terug te keren', zo sprak de Franse minister van 
Buitenlandse Zaken Laurent Fabius bozig. Hij bracht afgelopen zondag als eerste Europese politicus in Erbil een 
bezoek aan de premier van Iraaks Koerdistan, Massoud Barzani, om zijn 'concrete solidariteit' over te brengen. 

Die solidariteit bestond uit humanitaire hulp en enthousiasme over de Amerikaanse bombardementen van IS. 
Vragen over wapenleveranties hield hij zondag nog af, maar een dag later drong hij erop aan bij EU-buitenlandchef 
Catherine Ashton. In een brief onderschreef hij Barzani's pleidooi voor 'wapens en munitie om de terroristische 
beweging Islamitische Staat te verslaan'. 

De Franse wapenleveranties worden gedaan 'in overeenstemming met Bagdad', aldus het Élysée. Een cruciale 
toevoeging, want het risico van de leveringen is dat de Koerden ze ook gebruiken om afscheiding van Irak te 
bewerkstelligen. Voorafgaand overleg met Bagdad moet Parijs indekken tegen latere verwijten dat het 
medeverantwoordelijk is voor het uiteenvallen van Irak. 
Reputatie 
'De kans op versplintering van het land is groot, maar IS wordt als een grotere bedreiging gezien', zegt Julien 
Barnes-Dacey, Midden-Oosten-specialist bij de denktank ECFR in Londen. Daarbij helpt de 'goede, gematigde' 
reputatie van de Koerden. 'Dat is een groot verschil met de discussie over levering aan de Syrische rebellen die 
tegen Assad streden, toen onduidelijk was aan wie je precies leverde.' 

De kans is groot dat Groot-Brittannië het Franse voorbeeld volgt. Tot dusver stelde Londen zich aarzelend op en 
bleef het bij voedsel- en waterdroppings voor de yezidi's door RAF-vliegtuigen. Op die beperkte rol is groeiende 
kritiek - niet alleen van Koerdische demonstranten, maar ook van Conservatieve parlementsleden. Die 
verspreidden dinsdag een Times-cartoon van Cameron relaxend op een Portugees strand, met dode 
vluchtelingen op de achtergrond. Woensdag maakte de premier bekend dat hij een dag eerder van vakantie 
terugkomt om vandaag een nieuwe Irak-strategie te bepalen. 

De Britse aarzeling tot dusver brengt Barnes-Dacey in verband met de parlementaire nederlaag die Cameron 
precies een jaar geleden leed. Toen bleek het Lagerhuis niets te voelen voor een door de VS voorgestelde militaire 
actie tegen Syrië, vanwege het gebruik van gifgas. 'Ik denk dat het hem dit keer niet moeilijk zal vallen om een 
meerderheid te krijgen.' Ook hier doet de reputatie van de Koerden wonderen. 

Ook de Duitse regering staat plots open voor wapenleveranties. Maandag leek daar nog geen sprake van, 
woensdag liet minister van Buitenlandse Zaken Steinmeier weten dat het bespreekbaar is. Dat Zweden niet 
meedoet, heeft binnenlandse redenen. 'Onze wetgeving verbiedt het simpelweg wapens aan conflictgebieden te 
leveren', legt een woordvoerder van het Zweedse ministerie van Buitenlandse Zaken uit. Of Zweden 
wapenleveranties aan de Koerden onverstandig vindt, wil hij niet zeggen. 

Zwaardere militaire betrokkenheid door grondtroepen te sturen is voor geen enkel Europees land een optie. De 
Australische premier Tony Abbott zinspeelde daar deze week even op en werd vervolgens bedolven onder kritiek. 
Voorlopig zetten westerse landen in op een combinatie van luchtaanvallen, wapenleveranties en 'militaire 
adviseurs'. Daarvan stuurden de VS er woensdag nog eens 130, waardoor er nu meer dan duizend in Irak 
rondlopen. 

Hoewel president Obama steeds heeft bezworen onder geen beding grondtroepen te zullen inzetten, meldde The 
Guardian gisteravond dat er woensdag meer dan honderd Amerikaanse commando's in het Sinjargebergte zijn 
geland om een ontsnappingsroute voor de yezidi's te creëren. Ze zouden zich bij eenheden hebben aangesloten 
'die daar al enkele dagen waren, om de luchtaanvallen van de VS op IS-posities te begeleiden'. 



PAGINA 26 
SGP'er: 'VS militair ondersteunen' 
NEDERLAND GEEFT MILJOEN 
Nederland stelt voedsel, water en honderden dekens ter beschikking aan de yezidi's die de bergen in zijn gevlucht. 
Minister Ploumen (Ontwikkelingssamenwerking) heeft dat woensdag aan de Tweede Kamer geschreven. Er 
worden tientallen parachutes meegestuurd om de spullen te droppen boven het Sinjargebergte. De Australische 
luchtmacht gaat dat doen. De Nederlandse luchtmacht vliegt de goederen zondag naar de Verenigde Arabische 
Emiraten. De kosten zullen maximaal 1 miljoen euro bedragen. 
Het land kan versplinteren, maar IS lijkt een grotere dreiging (Julien Barnes-Dacey Midden-Oosten-specialist bij de 
denktank ECFR) 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (84%); International Relations (80%); Terrorist 
Organizations (69%) 
 

Load-Date: August 13, 2014

 
End of Document





Haat
de Volkskrant
14 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 753 words
Byline: MARCEL VAN DAM
Body


Column MARCEL VAN DAM 
Ik herinner het me nog goed. Ik was 6 jaar en stond met twee oudere broers op het dak van ons schuurtje te kijken 
naar duizenden bommenwerpers, op weg naar Duitsland om weer een stad in puin te leggen. 

Het diepe gebrom van de vliegtuigen heeft zoveel indruk gemaakt dat ik het 's nachts af en toe nog meen te horen. 
'Gooi maar bommen, klein en groot. Alle moffen moeten dood', scandeerden we, tot mijn moeder ons binnenriep uit 
angst voor een 'foute' buurman. 

We haatten de moffen als de pest. Niet zonder reden. Mijn zuster zat als gijzelaarster voor mijn vader in het 
concentratiekamp. Die was ondergedoken omdat hij als politieman geweigerd had Joden te arresteren. Was er toen 
maar een krant geweest om een advertentie tegen Jodenhaat te plaatsen. 

Toen in dat jaar mijn jongere broertje overleed, stond de Sicherheitsdienst op het kerkhof te wachten voor het geval 
mijn vader naar de begrafenis van zijn jongste kind zou komen. Niemand in mijn omgeving maakte zich druk over 
het lot van de tienduizenden Duitse burgers die het slachtoffer werden van de bombardementen. Er waren geen 
'goede' Duitsers. Samen met de waarheid is ook de nuance het eerste slachtoffer van de oorlog. 

Tot mijn schande realiseerde ik me pas na het lezen van Het stenen bruidsbed van Harry Mulisch in 1959, vijftien 
jaar later, dat het platbombarderen van dichtbevolkte steden om het moreel van een volk te breken, immoreel is. 
Dat boek maakte mij overigens ook duidelijk dat oorlog de moraal bij alle strijdende partijen ondermijnt. 

Naast de advertentie in De Telegraaf onder de kop: 'Geen excuus voor Jodenhaat' zou een advertentie 'Israël: stop 
met moorden' op zijn plaats zijn geweest, hoewel ik niet denk dat die advertentie door het CIDI zou zijn 
'gecoördineerd'. De staat Israël beschouw ik als de hoofdschuldige van de moorddadige ellende die het Israëlisch-
Palestijnse conflict veroorzaakt. Omdat ik een buitenstaander ben, haat ik noch de Joden in Israël, noch de 
Palestijnen in Gaza of op de Westelijke Jordaanoever. Maar ik begrijp best dat er Israëlische Joden zijn die 
Palestijnen haten en nog beter dat Palestijnen Joden in Israël haten. Ik begrijp zelfs dat Palestijnen er moeite mee 
hebben onderscheid te maken tussen Joden in Israël en in de diaspora. 

De voorzitter van 'Een Ander Joods Geluid' Jaap Hamburger schreef: 'Ik voel mij eenzaam over het schier 
collectieve onvermogen van de meeste Joodse instanties en organisaties in Nederland om afstand te nemen van 
het gedrag van de Israëlische staat, vooral als het land ten oorlog trekt, onder voorwendselen die elke keer weer 
achteraf vals zijn gebleken'. En: 'Ik zie met lede ogen dat van anderen, moslims voorop, op hoge toon verlangd 
wordt dat zij het onderscheid tussen 'Joden' en 'de staat Israël' wel nauwgezet in acht nemen. De Joodse instanties 
laten het hier zelf schromelijk afweten'. 

Premier Netanyahu heeft als nieuwe voorwaarde voor vredesonderhandelingen met de Palestijnen geëist dat zij 
Israël niet alleen als gewone staat erkennen maar als Joodse staat. De Palestijnen weigeren dat omdat ze vrezen 
dat die erkenning inhoudt dat alle Joden in de wereld zich vrij in Israël kunnen vestigen, maar dat de Palestijnen die 
uit Israël verjaagd of gevlucht zijn dat niet meer kunnen omdat ze vreemdeling zijn geworden. Het is opnieuw een 
teken dat Israël niet bereid is een onafhankelijke Palestijnse staat te aanvaarden, niet bereid is over het probleem 
van de Palestijnse vluchtelingen te onderhandelen en niet bereid is zich terug te trekken uit de bezette gebieden. 
Zo lang dat zo blijft, zal het Israëlisch-Palestijnse conflict voortduren en zal de wederzijdse haat toenemen. 

Martin Sommer schreef jongstleden zaterdag in zijn column: 'Ik heb altijd geleerd dat je van het bestaan van Israël 
afblijft.' Ik heb hetzelfde geleerd. Na de Holocaust was voor mij het recht op een eigen staat voor de Joden wel het 
minste. 

Ik heb me wel altijd gerealiseerd dat het vestigen van dit recht ten koste ging van de rechten van Palestijnen. Dat 
zou moeten worden gecompenseerd door de vestiging van een onafhankelijke Palestijnse staat. In plaats daarvan 
houdt Israël het gebied voor die staat, in strijd met het internationale recht, bezet en saboteert het de vorming van 
die staat. Vind je niet, Martin, dat Israël, ondanks onze steun voor de eigen staat, er alles aan doet om het bestaan 
daarvan op langere termijn in de waagschaal te stellen? 

Marcel van Dam is socioloog. 
Israël aanvaardt nog steeds niet een onafhankelijke Palestijnse staat 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); Jews + Judaism (76%); Religion + Spirituality (69%); International Law 
(63%) 
 

Load-Date: August 13, 2014

 
End of Document





VN: aantal doden door strijd in Oost-Oekraïne verdubbeld
de Volkskrant
14 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 4
Length: 378 words
Byline: AP, REUTERS
Body


Dagelijk sterven in het oostelijk deel van Oekraïne 60 tot 70 personen als gevolg van gevechten tussen 
regeringstroepen en pro-Russische milities. Het dodental is in enkele weken tijd vrijwel verdubbeld, van 1.129 op 26 
juli tot ten minste 2.086 per 10 augustus. Dat heeft een woordvoerster van de VN woensdag bekendgemaakt. 
Volgens Cecile Pouilly gaat het om 'een zeer voorzichtige schatting', maar is het duidelijk dat er sprake is van een 
'escalatie' van het geweld'. 

De cijfers omvatten Oekraïense militairen, gewapende separatisten en burgers. Die laatste groep is waarschijnlijk 
de grootste. Het is volgens de VN moeilijk een compleet beeld te krijgen, gezien de ongewisse veiligheidssituatie 
en een tekort aan communicatiemiddelen. 

De afgelopen weken hebben Oekraiense troepen een grootscheeps offensief ingezet in steden waar de 
separatisten zich hadden genesteld. De strijd heeft honderdduizenden burgers op de vlucht doen slaan in steden 
als Loehansk en Donetsk. 'Burgers die ingeklemd zitten tussen de strijdende partijen, verliezen hun leven. Het 
aantal personen dat het gebied ontvlucht, blijft maar toenemen. Het herstel van de infrastructuur, niet in de laatste 
plaats van water en sanitaire voorzieningen, is noodzakelijk voor een terugkeer naar het normale leven', aldus VN-
chef Ban Ki-moon eind vorige week. 

Sindsdien is de situatie alleen maar verslechterd, stellen VN-functionarissen. De strijdende partijen beschikken over 
zware wapens en aarzelen niet die in te zetten in dichtbevolkte gebieden. Het aantal gewonden wordt door de VN 
op zo'n 5.000 geraamd, 'maar is waarschijnlijk aanzienlijk hoger'. 

Niet alleen in oostelijk Oekraïne, maar ook vanuit de Krim zoeken tienduizenden een veilig heenkomen. Sinds de 
annexatie van het schiereiland door Rusland, in het voorjaar, hebben 12.500 mensen de Krim verlaten, volgens de 
VN-vluchtelingenorganisatie UNHCR. Het gaat om etnische Oekraïners, tataren (een islamitische 
minderheidsgroep) en mensen die zich hadden verzet tegen het referendum dat de Russen aangrepen om de Krim 
in hun macht te krijgen. Degenen die de Krim verlieten, voelen zich het slachtoffer van intimidatie en discriminatie 
door de nieuwe machthebbers. 

De EU-ministers van Buitenlandse Zaken komen vrijdag in spoedzitting bijeen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Law (94%); International Relations (87%); Weapons + Arms (82%); Terrorist Organizations 
(69%); Sentencing (65%) 
 

Load-Date: August 13, 2014

 
End of Document





'Mensen sterven en daar doen wij wat aan'
de Volkskrant
15 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 1040 words
Byline: VAN ONZE CORRESPONDENTE SARAH VENEMA
Body


Interview Italiaanse onderneemster helpt bootvluchtelingen 
Overheden praten alleen maar en dat zat Regina Catrambone dwars. Dus zij gaat concreet bootmigranten helpen: 
zij en haar man kochten een reddingsschip. 
'V an dit geld hadden we heel vaak op vakantie kunnen gaan', zegt Regina Catrambone. De Italiaanse 
onderneemster heeft samen met haar Amerikaanse man een schip gekocht van veertig meter lang en gaat deze 
zomer nog de Middellandse Zee op. Maar een ontspannen reis zal het niet worden. Ze gaan bootmigranten helpen. 

Het succesvolle ondernemerskoppel kocht de boot, bestelde twee drones en stelde een tienkoppig team samen 
van medici, paramedici en oud-mariniers. Over een paar weken zullen ze de internationale wateren opvaren, 
tussen Libië en Lampedusa hun anker laten zakken en de drones de lucht in sturen op zoek naar migrantenboten 
in nood. Zien ze er een, dan gaan ze er met hun rubberboten op af om te helpen. 

Het is de allereerste particuliere reddingsmissie voor migranten op de Middellandse Zee, waar de Italiaanse 
marine in oktober 2013 een militaire zoek- en reddingsoperatie begon. Die operatie genaamd Mare Nostrum kost 
maandelijks negen miljoen euro en is volgens de Italianen niet lang meer vol te houden. Maar ondanks de 
geschokte reacties van Europese leiders na twee grote schipbreuken zijn er geen concrete plannen voor steun aan 
Mare Nostrum of een Europese missie. 'Terwijl de overheden onderhandelen, sterven mensen', zegt Catrambone. 
'Daar gaan wij wat aan doen.' 

De van oorsprong Zuid-Italiaanse zakenvrouw kreeg het idee toen ze vorige zomer zelf op een boot over de 
Middellandse Zee voer. Het was gewoon een vakantie, vertelt de dertiger, die over haar leeftijd even discreet is als 
over de kosten van de missie. Ze reisde langs de kusten van Lampedusa, Pantelleria en Tunesië en op een van die 
stralende zomerdagen zag ze in het helderblauwe water ineens een winterjas drijven. 'Ik waarschuwde de kapitein, 
maar die keek alleen maar treurig', zegt de zakenvrouw. 'De eigenaar van die jas is waarschijnlijk niet meer bij ons, 
zei hij.' 

Terug op Malta - waar ze samen met haar man een bedrijf runt in verzekeringen, noodhulp en informatie - ging 
Catrambone zich beter informeren. Zo'n 20 duizend migranten zijn de afgelopen 20 jaar vermoedelijk gestorven 
tijdens de overtocht door uitdroging of verdrinking, ontdekte ze. Een paar maanden na haar vakantie verdronken in 
korte tijd opnieuw 400 migranten. 'Toen de paus ondernemers en zakenmensen opriep hun kennis en 
vaardigheden in te zetten om doden op zee te voorkomen, was het alsof hij me rechtstreeks aansprak', zegt de 
katholieke Catrambone. 

Dat kan dus zomaar, met je eigen geld een missie beginnen op zee? De blonde Italiaanse lacht. 'Ja. Eigenlijk is het 
heel simpel.' Ze wist de voormalig commandant van het Maltese leger Martin Xuereb (46) te strikken om de missie 
te gaan leiden en heeft hem nu naast haar zitten in Rome, waar ze uitleg over haar missie geeft in de hoop 
donateurs te werven. 'Ieder schip op zee is altijd verplicht hulp te bieden aan een ander schip in nood', legt hij uit. 
'Wat wij straks doen is dus niets anders dan onze wettelijke plicht uitvoeren, net als ieder ander schip.' 

Het verschil tussen een zeilboot op vakantie en de missie van de Maltezers is dat die actief op zoek gaat naar 
noodsituaties. 'Als we er een signaleren, waarschuwen we meteen het coördinatiecentrum op Malta dat 
verantwoordelijk is voor reddingsoperaties in dit gebied', zegt Xuereb. 'Als Mare Nostrum dan bijvoorbeeld ver weg 
is, kunnen wij vast naar de migranten toegaan en hulp bieden. We worden een eerstehulppost op zee.' 

De Italiaanse marine lijkt nog niet zo geïnteresseerd in samenwerking met ondernemers uit Malta. 'Ze hebben de 
missie prijzenswaardig genoemd en gezegd dat ze weten dat we er zijn', zegt Catrambone, zichtbaar teleurgesteld. 
'Meer niet. Ik denk dat ze zich nergens aan willen binden omdat ze niet kunnen inschatten waar we toe in staat zijn. 
Maar acties zullen sterker spreken dan woorden.' 

Ze is door media tot Samaritaan gedoopt, maar krijgt ook veel negatieve reacties. Van politici die vinden dat 
migranten beter in Afrika geholpen kunnen worden of vrezen dat smokkelaars nu nog meer mensen op nog 
gammelere boten zullen zetten. Van anonieme e-mailafzenders die bang zijn voor nog meer migranten in Europa. 
Ze zucht. 'Wij gaan daar helemaal niet over, wij helpen alleen. Als mensen in het water liggen, nemen we ze wel 
aan boord, maar we kunnen ze moeilijk mee naar huis nemen.' 

'Wij zijn wereldburgers en we hebben een verantwoordelijkheid', valt Xuereb haar bij. 'Misschien ligt de oplossing bij 
de politiek, maar de realiteit is dat mensen nu sterven op de Middellandse Zee. Wij zijn als dat Nederlandse 
jongetje dat zijn vinger in de dijk steekt. Het is geen langdurige oplossing, maar het helpt wel even.' 
Actie Mare Nostrum 
'We hebben nog helemaal geen plannen voor een samenwerking met MOAS', zegt een woordvoerder van de 
Italiaanse marine. De Italianen verdriedubbelden in oktober 2013 hun aanwezigheid in de Middellandse Zee nadat 
zo'n vierhonderd bootvluchtelingen uit onder andere Eritrea, Somalië en Syrië omkwamen bij twee schipbreuken 
die kort op elkaar volgden. Met de naam Mare Nostrum (Onze zee) hebben ze drones, helikopters, fregatten en 
patrouilleboten ingezet om de wrakke boten vol migranten te signaleren, routes van mensensmokkelaars in kaart 
te brengen en migranten uit de boten in gevaar te redden. 
Uit cijfers van de marine blijkt dat dit jaar al meer dan 100 duizend migranten uit zee zijn gered en naar Italiaanse 
kustplaatsen gebracht. Het zijn grotendeels asielzoekers uit Syrië, Eritrea en Mali en er zitten duizenden (vaak 
onbegeleide) minderjarigen bij. De Italiaanse marine arresteerde ruim 370 mensensmokkelaars. Ondanks de 
operatie zijn volgens de VN hoge commissaris voor Vluchtelingen (UNHCR) dit jaar 800 migranten omgekomen 
tijdens de overtocht van Afrika naar Europa. In juli kwamen vermoedelijk 260 migranten om toen wegens een 
defect giftige stoffen vrijkwamen in het ruim van een overvolle boot en mensensmokkelaars de onrustig geworden 
migranten neerstaken en overboord gooiden. 
Je eigen missie op zee beginnen, eigenlijk is het heel simpel (Regina Catrambone, onderneemster) 
 
Graphic

 
 augustus: Bootvluchtelingen trachten Europa te bereiken. In dit geval werden zij opgevangen door de Spaanse 
kustwacht in de Straat van Gibraltar.
Foto EPA
Foto Reuters
Het reddingsschip van Regina Catrambone.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Industry: Marine Vessels (73%) 
 

Load-Date: August 14, 2014

 
End of Document





Hassans rivalen op EK komen ook uit Afrika
de Volkskrant
15 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Sport; Blz. 29
Length: 684 words
Byline: VAN ONZE VERSLAGGEVER MARK VAN DRIEL
Body


De een sloeg op de vlucht, de ander volgde haar hart. Ook op de atletiekbaan zijn de migratiestromen zichtbaar. 
Voor Sifan Hassan zijn de belangrijkste dagen in haar prille loopbaan aangebroken. Ze hoopt twee Europese titels 
te veroveren, vanavond op de 1.500 meter en zaterdag op de 5.000 meter. Ze weet wie ze moet verslaan: een 
Ethiopische Zweedse en een Eritrese Zweedse. 

De aanblik van een Ethiopische Nederlandse in duel met twee andere Oost-Afrikaanse immigranten, in een veld 
van overwegend blanke loopsters, is niet uniek. De hedendaagse migratiestromen waren woensdagavond nog 
beter te zien bij de 10.000 meter van mannen. De Somalische Brit Mo Farah versloeg twee Keniaanse Turken en 
een Ethiopische Belg. 

Ook op andere (middel)lange afstanden zijn atleten met Oost-Afrikaanse wortels actief, al zijn ze lang niet altijd 
succesvol. Op de 10.000 meter voor vrouwen moest de Ethiopische Belgische Almensch Belete genoegen nemen 
met een vijftiende plaats. Ze was ruim een halve minuut trager dan de Nederlandse Jip Vastenburg, die als vierde 
over de eindstreep kwam. 

De tegenstanders van de 21-jarige Hassan, die zes jaar geleden als vluchteling naar Nederland kwam en sinds 
vorig jaar voor Nederland uitkomt, hebben hun Zweedse nationaliteit niet op dezelfde wijze verkregen. Bij Abebe 
Aregawi, de regerend wereldkampioene op de 1.500 meter, verliep het via een huwelijk. Meraf Bahta is erkend als 
vluchteling. 

Anders dan Hassan, die als atleet nooit voor Ethiopië is uitgekomen, hebben haar tegenstanders wel gelopen voor 
hun geboorteland. Bahta (25) deed in 2006 voor Eritrea mee aan de WK junioren in Peking. Ze besloot in 2009 te 
vluchten voor het repressieve regime, toen ze in Spanje meedeed aan een wedstrijd. Ze vluchtte naar Zweden. 

Aregawi's wisseling van nationaliteit was minder ingewikkeld, maar heeft wel vragen opgeroepen in Zweden. Zij 
nam in 2012 namens Ethiopië deel aan de Zomerspelen van Londen. In 2013 kreeg ze een Zweeds paspoort 
vanwege een huwelijk dat ze vijf jaar eerder had afgesloten met haar coach, een Zweed van Ethiopische afkomst. 
Kort nadat ze de nationaliteit verkreeg, ging het echtpaar uit elkaar. 

De scheiding, die volgens Zweedse journalisten aanvankelijk werd verzwegen, leidde tot discussie over motivatie 
van Aregawi (24). Die wordt gevoed door haar geringe affiniteit met de Zweedse cultuur. Ze woont en traint vooral 
in Ethiopië. Ze spreekt nauwelijks Zweeds. De pers staat ze in Zürich met behulp van een tolk te woord. 

Volgens Zweedse journalisten is Aregawi door haar gebrekkige integratie in Zweden nauwelijks geliefd, ook al heeft 
ze meerdere wereldtitels veroverd voor het land. Hoewel ze op legale wijze de Zweedse nationaliteit heeft 
gekregen, riep haar handelswijze associaties op met de sportmigratie naar Turkije en Qatar. 

Die landen geven Oost-Afrikaanse atletiektalenten soms versneld een paspoort om de kans op eremetaal te 
vergroten. Kopen gaat sneller dan opleiden, ondanks verwoede pogingen van de atletiekfederatie IAAF om deze 
vorm van competitievervalsing te dwarsbomen. 

Voormalige vluchtelingen als Hassan en Bahta ondervinden nadeel van de Turkse en Qatarese werkwijze. Het 
blijkt voor veel atletiekfans lastig een onderscheid te maken tussen opportunisten die tegen betaling van 
nationaliteit en naam te wisselen, of atleten die via emigratie, politiek asiel, of huwelijk het recht hebben verworven 
uit te komen voor een tweede vaderland. 

De Keniaanse Turk Polat Arikan ging aanvankelijk door het leven als Paul Kipkosgei Kemboi. Zijn landgenoot Ali 
Kaya heette als Keniaan Stephen Kiprotich. 

Aan Sifan Hassan gaat de discussie grotendeels voorbij. Zij gaat net zo vriendschappelijk om met haar Zweedse 
concurrenten als met haar Nederlandse collega's. Bij Diamond Leagues liep ze zich afgelopen maanden warm aan 
de zijde van Aregawi (waarna ze haar versloeg). Op trainingsstage in St. Moritz, in de aanloop naar de EK atletiek, 
deed zehetzelfde met Bahta. 

Ze mogen vandaag en morgen dan rivalen zijn, te midden van Europeanen vergeten ze niet wat ze gemeen 
hebben. 
Buitenwacht mokt soms over de vreemde invloeden op Europese strijd 
 
Graphic

 
Sifan Hassan strijdt vrijdag op de 1.500 meter vooral tegen de Zweedse Abebe Aregawi.
Foto Getty
De Zweedse Abebe Aregawi.
Foto AP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Track + Field (94%); European Union (83%); Refugees (70%); Human Rights Violations (64%); Prisons 
(64%) 
 

Load-Date: August 14, 2014

 
End of Document





Veel yezidi's zijn veilig naar Syrië en Noord-Irak gevlucht
de Volkskrant
15 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 549 words
Byline: VAN ONZE VERSLAGGEVER STIEVEN RAMDHARIE
Body


VS: nog slechts paar duizend vluchtelingen op berg Sinjar 
De exodus 'van bijbelse proporties' van de yezidi's in Noord-Irak, lijkt zichzelf op te lossen. Volgens de VS bevinden 
zich nog slechts een paar duizend vluchtelingen in het Sinjar-gebergte. Sinds vorige week zouden dagelijks zo'n 
duizend yezidi's veilig het gebergte hebben verlaten, richting Syrië en Iraaks Koerdistan. 
Daarmee is een reddingsactie niet meer nodig, aldus de Amerikaanse president Obama donderdagavond. Het 
beleg van het gebergte door de strijders van de Islamitische Staat (IS, voorheen ISIS) is doorbroken, constateerde 
hij. 

Een Amerikaans militair onderzoeksteam bezocht het Sinjar-gebergte in het geheim. De uitkomst van die missie 
verlost het Westen van een groot probleem. Tot woensdagavond studeerde het Pentagon nog op militaire opties 
om de yezidi's te evacueren. 

Volgens het Pentagon zijn de yezidi's die nu nog in het gebergte zijn er ook beter aan toe dan aanvankelijk was 
gedacht. Dit komt door de voedsel- en waterdroppings die de Amerikaanse luchtmacht sinds vorige week vrijdag 
uitvoert, aldus de Amerikaanse minister van Defensie Chuck Hegel. 

De bevindingen van het team, dat door president Obama naar Sinjar was gestuurd, zijn opmerkelijk. Gedacht werd 
juist dat tienduizenden yezidi's, die op de vlucht zijn voor IS-strijders zich nog op de berg bevonden. De Koerdische 
regering in Erbil schatte hun aantal eerder deze week nog op 10- tot 20 duizend. 

Deze aantallen en de televisiebeelden van wanhopige vluchtelingen op de berg die helikopters van het Iraakse 
leger in probeerden te komen, voerden de druk op de regering-Obama op. 

Het Pentagon zegt dat met name de Amerikaanse luchtaanvallen op IS-stellingen en hulp van Koerdische 
peshmerga-strijders de yezidi's heeft geholpen Sinjar veilig te verlaten. Dit zou met name de afgelopen dagen zijn 
gebeurd. Als deze vlucht zich ook de komende dagen doorzet, kan het vluchtelingenprobleem snel voorbij zijn. 

Op de berg bevinden zich naar schatting nog zo'n 4.500 yezidi's. De helft van hen zou vluchteling zijn, de anderen 
zijn voornamelijk herder. 
Luchtaanvallen 
'De slotsom is dat de situatie op de berg sterk is verbeterd', zei Obama gisteren vanaf zijn vakantieadres in 
Massachusetts. 'We hebben de belegering door IS van het Sinjar-gebergte weten te doorbreken, we hebben 
kwetsbare mensen in veiligheid gebracht en vele onschuldige levens gered.' 

Obama zei trots te zijn op de wijze waarop de humanitaire missie in het Sinjar-gebergte is verlopen. De VS en een 
aantal andere landen hebben de afgelopen dagen hulpgoederen boven het gebied afgeworpen. 

De luchtaanvallen op IS-strijders gaan wel door, benadrukte Obama. Ook de wapenleveranties aan de Koerden in 
het noorden van Irak worden voortgezet. Het Iraakse leger sloeg op veel plaatsen op de vlucht voor IS, maar de 
Koerden lijken vastbesloten hun grondgebied te verdedigen. De IS-strijders hebben echter veel zwaar wapentuig en 
pantservoertuigen op het Iraakse leger buitgemaakt. De yezidi's zijn een religieuze minderheid die door de 
jihadisten van IS als ketters worden gezien. 

Obama kondigde aan dat een groot deel van de 130 extra militaire adviseurs die hij dinsdag naar Irak stuurde, het 
land snel weer zullen verlaten. 
President Obama: humanitaire reddingsoperatie is niet meer nodig 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Weapons + Arms (88%); Mountains (63%) 
 

Load-Date: August 14, 2014

 
End of Document





'Buitenlandse tolk Defensie moet verblijfsvergunning kunnen krijgen'
de Volkskrant
15 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 4
Length: 163 words
Byline: ANP
Body


Pleidooi militaire vakbond 
De militaire vakbond AFMP wil dat tolken die voor het Nederlandse leger hebben gewerkt, een verblijfsvergunning 
krijgen als dat nodig is. Dat schrijft voorzitter Anne-Marie Snels in een open brief aan de ministers van Defensie en 
Justie. De roep om het 'tolkenpardon' is een reactie op het afwijzen van het asielverzoek van de tolk Abdul Ghafoor 
Ahmadzai. Hij werkte voor de Nederlandse missie in Afghanistan en loopt daardoor in eigen land gevaar. Maar 
immigratiedienst IND weigerde hem een asielstatus, omdat hij eerder een asielverzoek deed in Noorwegen. Dat 
land wees hem af, omdat hij niet voor de Noren had getolkt. Asielzoekers mogen maar in één Europees land een 
aanvraag indienen. 'Het kan niet zo zijn dat defensiemedewerkers die zich hebben ingezet voor de veiligheid van 
militairen en Nederland, zelf gevaar lopen', zei Snels donderdagavond. Ze wijst erop dat in andere landen wel een 
regeling voor tolken is. Ook D66 wil een tolkenpardon. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Defense Departments (94%); Armed Forces (83%); Refugees (69%) 
 

Load-Date: August 14, 2014

 
End of Document





Kabinet wil in actie komen tegen IS, maar heeft geen idee hoe dat moet
de Volkskrant
15 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 5
Length: 903 words
Byline: VAN ONZE VERSLAGGEEFSTER, NATALIE RIGHTON
Body


Irak 
Minister Timmermans, die vandaag met zijn EU-collega's overlegt, vreest een genocide. En de jihadgangers uit 
Europa zijn een gevaar bij terugkeer. Kan Brussel het Iraakse monster temmen? 
Het Nederlandse kabinet erkent dat de soennitische terreurbeweging Islamitische Staat (IS) gestopt moet worden, 
maar weet eigenlijk niet hoe. Nederland kampt met een groot gebrek aan inlichtingen uit Irak en omliggende landen 
waarin de terreurbeweging opereert. Het leidt tot een 'buitengewoon zorgelijke' situatie, omdat IS en de ruim 
duizend Europese jihadgangers die zich bij de groep hebben aangesloten een reële bedreiging vormen voor 
Europa. Tegelijk groeit het vermoeden dat 'genocide' wordt gepleegd op duizenden vluchtelingen in Irak. 

Dit blijkt uit de langverwachte brief die minister Frans Timmermans van Buitenlandse Zaken donderdag naar de 
Tweede Kamer stuurde. Vandaag overlegt hij in Brussel met zijn EU-collega's over de 'internationale 
dreigingssituatie' die uitgaat van IS (voorheen ISIS) en over de vraag hoe de huidige chaos in Irak het best 
aangepakt kan worden. 

Een vaste koers heeft hij daarbij nog niet. Het kabinet-Rutte zoekt in deze dagen van oorlog en geweld, net als de 
rest van Europa, wanhopig naar een nieuwe Midden-Oosten-koers, maar lijkt met de handen in het haar te zitten. 
Typerend voor de twijfel is dat het kabinet in haar Kamerbrief 'militair ingrijpen niet uitsluit', maar er evenmin direct 
op aanstuurt. 'Een Nederlandse bijdrage aan bombardementen in Irak is niet aan de orde', schrijft Timmermans. 
Een paar regels verderop staat echter: 'Indien de huidige veiligheidsdreiging voortduurt, sluit het kabinet niet uit dat 
Nederland in enige vorm ook een bijdrage zal leveren (aan militair ingrijpen, red.).' 

Wat bijdraagt aan de verwarring is de onduidelijkheid over wie schuldig is aan oorlogsmisdaden in Irak. Dus wie 
moet er eigenlijk gesteund worden? Niet alleen soennitische IS-strijders terroriseren de bevolking, schrijft 
Timmermans, ook sjiitische strijdkrachten van de zittende regering in Irak plegen misdrijven. Wat gebeurt er met 
eventueel geleverde wapens nadat Nederland weer is vertrokken? Een extra dilemma is dat een 'reëel risico' dreigt 
dat de steun voor IS-strijders toeneemt zodra zij het doelwit van een militaire interventie zijn, concludeert het 
kabinet. 

Opvallend is dat de Nederlandse inlichtingen gering zijn over wat er werkelijk aan de hand is in Irak. Zo erkent 
Timmermans in de Kamerbrief dat 'over de omvang en aard van de door IS(IS) buitgemaakte wapensystemen geen 
exacte gegevens bekend zijn'. Evenmin zijn er 'details over de jongste Amerikaanse bombardementen'. Het kabinet 
beschikt ook 'niet over onafhankelijke informatie' die berichten bevestigt dat de Iraakse regering vatenbommen 
inzet tegen de eigen bevolking. Tot slot is het 'niet mogelijk om een exacte weergave te geven van de actuele 
situatie van de minderheden in de bergen bij Sinjar'. 
Oproep 
In een wanhopige poging het geweld in Irak te staken, roept Nederland in haar Kamerbrief 'alle strijdende partijen in 
het conflict op om het internationaal humanitair recht en de mensenrechten te respecteren'. De oplossing van het 
conflict is volgens het kabinet een 'inclusief politiek proces in Irak', dus een eenheidsregering die alle 
bevolkingsgroepen goed vertegenwoordigt. Het probleem is juist dat zo'n regering ontbreekt. 

Om het Frankensteinmonster van Irak te temmen wordt aansluiting gezocht bij de EU - maar ook daar heerst 
verwarring over de Iraakse crisis. Iedere lidstaat vaart tot nu toe zijn eigen koers: Frankrijk stuurt wapens naar 
Koerdische strijders die vechten tegen IS; het Verenigd Koninkrijk transporteert alleen militair materieel dat via 
anderen wordt geleverd; Duitsland wil slechts niet-dodelijke militaire middelen sturen, zoals helmen. 
Gemeenschappelijk EU-beleid om de opmars en het gevaar van IS te stuiten ontbreekt. 

'Tot nu toe blinkt de EU uit door afwezigheid op dit thema; dat komt slagkracht niet ten goede', zegt Kamerlid Mark 
Verheijen van regeringspartij VVD. 'Wij hopen daarom dat de EU vrijdag een stevige lijn kan vaststellen.' Zowel de 
VVD als coalitiegenoot PvdA vindt het van belang dat het kabinet militaire steun aan de Koerdische nationale 
regering niet uitsluit. De oppositiepartijen steunen het Irak-beleid van het kabinet tot nu, maar hameren daarnaast 
op een bredere aanpak door Europa. 

Er zal de EU-ministers veel aan gelegen zijn om vandaag een krachtig gemeenschappelijk signaal af te geven over 
Irak. Of dat leidt tot substantiële actie zal moeten blijken. Ondertussen gaat het leed van vluchtelingen in Irak 
door, evenals de opmars van IS en de uitbreiding van hun kalifaat. 
'JIHADGANGERS HARD AANPAKKEN BIJ TERUGKEER' 
Vanuit Nederlandse zijn ruim dertig jihadstrijders vertrokken naar het front in het Midden-Oosten . Het kabinet wil 
hen bij terugkeer naar Nederland hard aanpakken, om de kans op terreuraanslagen in Europa te verminderen. Zo 
kunnen zij onder meer vervolgd worden voor oorlogsmisdrijven en deelname aan een terroristische organisatie, ook 
al hebben ze die misdrijven in Noord-Irak gepleegd. 'De sociale uitkering en andere toelagen, zoals de 
studiefinanciering, zijn van alle bekende Nederlandse jihadstrijders stopgezet', schrijft Timmermans in zijn brief aan 
de Tweede Kamer. Nederland wisselt informatie uit met andere landen om 'jihadgang' te signaleren, die tegen te 
gaan en terugkeerders in de gaten te houden. 
 
Graphic

 
Een yezidische vluchtelinge tapt water in een opvangkamp in Sirnak, nabij de Turks-Iraakse grens.
Foto Ilyas Akengin / AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons Of Mass Destruction (94%); Terrorist Organizations (94%); International Relations (84%); 
Weapons + Arms (83%); Defense Departments (82%); Embargoes + Sanctions (69%); Chemical + Biological 
Weapons (69%); Bombings (63%) 
 

Industry: Oil + Gas Industry (63%) 
 

Load-Date: August 14, 2014

 
End of Document





Op jacht naar de dubbelganger
de Volkskrant
15 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 13
Length: 1002 words
Byline: VAN ONZE VERSLAGGEVER JARL VAN DER PLOEG
Body


Reportage Douane Schiphol 
Paspoorten zijn zo moeilijk na te maken, dat criminelen hun toevlucht zoeken tot een andere methode: de lookalike. 
'Zie jij het verschil tussen een Oost-Afghaan met professionele schmink en een Taiwanees?' 
Op de wand van een donker kamertje in het zogenoemde Niemandsland hangen tientallen foto's van 
dubbelgangers. Twee op het oog identieke meisjes met net iets andere oorlellen. Een Afghaanse veertiger die er 
vier foto's later uitziet als Taiwanese veertiger. Een foto van een Armeen met een grote moedervlek op zijn kin 
naast een foto van een Turk met dezelfde grote moedervlek op zijn kin. Het zijn allemaal voorbeelden van 
paspoortfraudeurs. Alleen vervalsten zij geen reisdocument, zoals de meesten doen. Deze personen namen een 
andere identiteit aan. 

Paspoortfraude is van alle tijden, zegt Tessel Falke, plaatsvervangend commandant van de brigade grensbewaking 
- een groep van 650 marechaussees die in wisseldienst reisdocumenten controleren op Schiphol. Maar omdat 
moderne paspoorten steeds moeilijker te vervalsen zijn, zoeken ook fraudeurs continu naar nieuwe methoden de 
grens illegaal te passeren. De nieuwste trend: dubbelgangers. 

'Als vervalser is het de laatste jaren veel moeilijker geworden een paspoort na te maken', zegt Falke. 'Er is een 
beperkt aantal drukkerijen dat het juiste type papier heeft, er zijn betere watermerken, specifiekere printtechnieken, 
noem maar op. En natuurlijk de chips met persoonsgegevens erop. De tijd dat je - op zijn James Bonds - met een 
scheermes je eigen foto in het paspoort schuift, is allang voorbij.' 

En daarom nemen fraudeurs volgens Falke vaker toevlucht tot een andere methode: het gebruik van lookalikes. In 
plaats van het paspoort na te maken, verkleed je je precies zoals de houder van het vermiste of gestolen 
document. Inclusief moedervlekken, scheve tanden, doorlopende wenkbrauwen, enzovoorts. Van de 650 fraudeurs 
die in het eerste halfjaar van 2014 met een vals paspoort werden aangehouden (zo'n vier per dag), probeerde 
eenzesde dat als lookalike. Precieze cijfers over voorgaande jaren ontbreken, zegt de marechaussee, maar er is 
zeker sprake van een flinke toename. 

Grofweg zijn de paspoortfraudeurs onder te verdelen in twee groepen. Gezochte criminelen die proberen te 
vluchten en slachtoffers van mensensmokkel. Falke: 'Er gaat veel geld om in mensensmokkel. Denk aan illegale 
prostitutie of vluchtelingen.' 

Het voordeel van dubbelgangers in plaats van een (deels) vervalst paspoort, is dat er met het document zelf niets 
mis is. Het papier klopt, de chipgegevens kloppen als ze worden gescand, evenals de pasfoto en een eventueel 
visum. Dat maakt het voor grensbewakers lastiger, zegt ook marechaussee Jan-Willem vanachter zijn balie. 

'Onze controles moeten allemaal binnen een bepaalde tijd gebeuren', zegt hij terwijl hij hoofdknikje geeft aan een 
Canadese vrouw; stapt u maar naar voren. 'Deze mensen moeten hun transfer halen, zijn ongeduldig. Daarom 
moet je naast geautomatiseerde checks, soms afgaan op ervaring en je onderbuikgevoel.' 

Een vrolijk Nederlands gezin dat terugkomt van een vakantie, is minder verdacht dan een zenuwachtige Armeen 
die in onbegrijpelijk Engels pruttelt dat hij op zakenreis is. 'Je kijkt altijd wie er voor je staat. Hoe gedraagt hij zich? 
Zweet hij? Maakt hij oogcontact? Je kijkt nog een keer naar de foto in het paspoort. Bij twijfel stel je controlevragen, 
verpakt als praatje. Komt u uit de hoofdstad? Hoe heet die ook alweer. Help mij even.' Jan-Willem knikt weer met 
zijn hoofd naar de rij. 

'Where are you going, madam?', vraagt hij aan een Japanse moeder met drie kinderen. Antwoord. De paspoorten 
van de kinderen komen uit 2011, toen twee van de drie nog baby's waren. 

And you are visiting the father in Vancouver? Antwoord. Omstebeurt spreekt hij de kinderen aan. Heel terloops, 
zodat het lijkt of hij ze vriendelijk begroet. 'Ik doe dat', legt hij uit, 'om te kijken of ze wel reageren op de namen die 
vermeld staan.' Hij stempelt. 

'Hier klopt alles, maar zodra ik de situatie niet vertrouw, druk ik op dit kastje.' Via een buizensysteem wordt het 
eventueel vervalste paspoort vervolgens naar de afdeling falsificaties gestuurd, een paar kilometer verderop in 
Niemandsland. Daar komt net een Turks paspoort binnen. Ter controle opent marechaussee Jeffrey een lade vol 
met voorbeeldpaspoorten. 'Als je vermoedt dat je met een dubbelganger te maken hebt, controleer je alles. 
Kloppen de bankpasjes met die van de videotheek? Is de hotelreservering echt? Is het ticket met cashgeld betaald? 
Maar vooral: kloppen de foto's?' 

'Zie jij het verschil?', vraagt Jeffrey, wijzend naar twee identieke personen. Met het ongetrainde oog is het niet te 
zien, maar een analyse van de jukbeenderen, de hoogte van de oren en de afstand tussen de ogen geeft antwoord: 
Nee, niet dezelfde persoon. 

'Als ze hier komen, is het voor lookalikes meestal te laat', zegt commandant Falke. 'Uiteindelijk komen we er wel 
achter. Het is vooral moeilijk om ze bij de balie te onderscheppen. Het is echt geen kwestie van een opplaksnor of 
een goedkope pruik. Ze zijn er heel bedreven in. Zie jij het verschil tussen een Oost-Afghaan met professionele 
schmink en een Taiwanees? En dat in een paar seconden?' 

Overigens zijn niet alle fraudeurs bedreven vervalsers. 'Soms zijn de documenten die we binnenkrijgen echt slecht', 
zegt Jeffrey van de afdeling falsificaties. Hij wijst op een stapeltje paspoorten uitgegeven door de World Service 
Authority. Van een Duits gezin dat het niet eens is met het bestaan van grenzen. Met deze 'fantasiepaspoorten' 
wilden ze een statement maken. 

'Dit is toch wel de slechtste namaak die er is', zegt Jeffrey. 'Alhoewel. Laatst bijvoorbeeld. Een prachtig nagemaakt 
Nederlands paspoort - alles klopte, tot de digitale personaliapagina aan toe - maar er stond groot 'Koninkrijk der 
Nedelranden'. Dan heb je zo je best gedaan, vergeet je er een woordenboek bij te pakken. Bijna zonde.' 
Alles klopte aan het paspoort, maar er stond groot 'Koninkrijk der Nedelranden' 
 
Graphic

 
De marechaussee is verantwoordelijk voor de grensbewaking op Schiphol. Van elk land ter wereld is een specimen 
van het paspoort aanwezig om buitenlandse reisdocumenten te kunnen vergelijken en controleren op vervalsing.
Foto Ton Koene
De marechaussee is verantwoordelijk voor de grensbewaking op Schiphol. Van elk land ter wereld is een specimen 
van het paspoort aanwezig om buitenlandse reisdocumenten te kunnen vergelijken en controleren op vervalsing.
Foto Ton Koene
De marechaussee is verantwoordelijk voor de grensbewaking op Schiphol. Van elk land ter wereld is een specimen 
van het paspoort aanwezig om buitenlandse reisdocumenten te kunnen vergelijken en controleren op vervalsing.
Foto Ton Koene
De marechaussee is verantwoordelijk voor de grensbewaking op Schiphol. Van elk land ter wereld is een specimen 
van het paspoort aanwezig om buitenlandse reisdocumenten te kunnen vergelijken en controleren op vervalsing.
Foto Ton Koene
Vervalste paspoorten, bij controle op Schiphol gevonden.
Foto Ton Koene
Vervalste paspoorten, bij controle op Schiphol gevonden.
Foto Ton Koene
Vervalste paspoorten, bij controle op Schiphol gevonden.
Foto Ton Koene
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Passports + Visas (94%); Fraud + Financial Crime (86%); Identity Theft (74%); Larceny + Theft (70%) 
 

Load-Date: August 14, 2014

 
End of Document





Baby Gammy legt bom onder draagmoederschap
de Volkskrant
15 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 867 words
Byline: VAN ONZE CORRESPONDENT MICHEL MAAS
Body


'Baby Gammy' heeft geen weet van de stormen die boven zijn kleine hoofd zijn losgebarsten. Gammy heeft het 
syndroom van Down, en hij leeft bij zijn draagmoeder in Thailand. 
Zijn Australische vader is een veroordeelde pedofiel, die wel Gammy's gezonde tweelingzusje heeft meegenomen, 
maar niet Gammy. Hij heeft dik voor het meisje betaald. Draagmoeders blijken een lucratieve business in Thailand. 

Tot Baby Gammy kwam. Het jongetje heeft veel losgemaakt in Australië, en zelfs de militaire regering in Bangkok 
wakker geschud. Wetten worden veranderd: commerciëel draagmoederschap wordt misschien verboden en 
misschien wordt in Australië nu ook vastgelegd wie er voortaan nog een draagbaby kan kopen, en vooral: wie niet. 

David Farnell (57) is de vader van Gammy. De Australische media wisten niet hoe snel zij deze man moesten 
veroordelen, in een verhaal dat alleen maar van kwaad tot erger leek te gaan. Farnell en zijn vrouw Wendy hebben 
Gammy's zusje meegenomen uit Thailand, maar het jongetje met het downsyndroom aan zijn lot overgelaten, was 
het verhaal. Baby Gammy stond ongetwijfeld een treurig leven te wachten, bij zijn draagmoeder, de 21-jarige 
straatarme Pattaramon Chanbua. 

De draagmoeder in Bangkok bevestigde het verhaal en liet zich uitgebreid filmen terwijl zij de kleine Gammy 
liefdevol te eten gaf. De Australische minister van Immigratie noemde de jonge Thaise een 'heldin' en een 'heilige'. 
Voor Farnell had hij geen woorden. 

Toen kort daarna bekend werd dat Farnell ook nog eens 22 keer was veroordeeld wegens seks-delicten was voor 
iedereen duidelijk dat voor deze vader geen pardon zou mogen bestaan. Hij had zich zelfs vergrepen aan een 
meisje van 7. Farnell kon zeggen dat zijn nieuwe draagdochtertje 'honderd procent veilig' was bij hem, maar geen 
mens die hem nog geloofde. 

De discussie in Australië draaide een kwartslag: die ging ineens niet meer over het in de steek gelaten jongetje met 
down, maar over het kwetsbare meisje in de handen van een perverse vader. 

Pas toen David Farnell voor het oog van de wereldpers in snikken uitbarstte en zijn hele verleden blootlegde 
veranderde de toon in Australië. Farnell zei diep beschaamd te zijn voor de veroordelingen wegens seks, maar die 
veroordelingen waren dertig jaar oud, en hij had inmiddels twee volwassen kinderen die openlijk getuigden dat hij 
altijd een goede vader voor ze was geweest. Zijn huidige vrouw Wendy en hij hadden tien jaar tevergeefs 
geprobeerd samen een kind te krijgen en ten slotte waren zij naar Thailand gegaan om een draagmoeder in te 
schakelen. 
'Seksdelinquent' 
Farnell kwam zo geloofwaardig over dat de minister van Gezondheidszorg van West-Australië, Kim Hames, zijn 
harde woorden over deze 'seksdelinquent' introk. Ook het verhaal over baby Gammy bleek genuanceerder dan 
aanvankelijk werd gedacht. Farnell legde uit dat zij Gammy wel degelijk hadden willen meenemen maar dat de 
draagmoeder de baby niet wilde meegeven. Omdat zijn visum afliep moest Farnell Thailand verlaten. Hij kon, zei hij 
terwijl de tranen hem overmanden, ternauwernood Gammy's zusje nog het land uit krijgen. De draagmoeder 
bevestigde Farnells versie van het verhaal: zij had Gammy gehouden omdat zij bang was dat het kind in Australië 
in een tehuis terecht zou komen. De Farnells hebben Gammy nog steeds niet, en de autoriteiten onderzoeken of 
het zusje inderdaad wel veilig is en goed door ze wordt verzorgd, maar Australië heeft ingezien dat zij misschien 
toch niet de boosdoeners zijn waarvoor zij werden uitgemaakt. Australië buigt zich nu over gaten in de wetgeving 
rond het draagmoederschap. 

Ook in Thailand is het draagmoederverhaal nog verre van voorbij. Autoriteiten en media hebben zich gestort op de 
florerende draagmoederindustrie in dat land en zijn daar gestuit op een wereld waar met geld kennelijk alles te 
koop is. Wereldwijd opererende bemiddelingsbureaus brengen voor fikse bedragen ouders, draagmoeders en IVF-
instituten bij elkaar. Vooral Amerikanen, Australiërs en Singaporezen zouden tot de klanten behoren. Bij 
bemiddelaars wordt tussen de 20 duizend en 60 duizend euro betaald voor een zwangerschap. Bemiddelaars en 
artsen zeggen dat zij niet zomaar iedereen helpen, maar met zulke bedragen blijkt 'nee' zeggen erg moeilijk. 

Hoe gek het kan worden, bleek enkele dagen geleden toen de Thaise politie een inval deed in een appartement in 
Bangkok. Daar woonden negen baby's die waren 'aangeschaft' door de 24-jarige Japanner Mitsutoki Shigeta. De 
Japanner bleek tientallen baby's te hebben besteld en gekocht. Hij zou hebben gezegd dat hij minstens tien 
kinderen per jaar wilde hebben, en dat hij zijn sperma liet invriezen zodat hij daar tot op hoge leeftijd mee zou 
kunnen doorgaan. De Japanner is Thailand ontvlucht. 

Op grond van de zaak-Gammy en dit soort voorbeelden heeft de Thaise militaire regering besloten het commerciële 
draagmoederschap strafbaar te gaan stellen. Dit bericht heeft op zijn beurt het verhaal dat begon met 'Gammy' in 
Australië opnieuw een kwartslag gedraaid: Australische media melden nu dat meer dan 100 Australische echtparen 
wachten op de geboorte van hun betaalde Thaise draagmoederbaby. Die ouders vragen zich nu bezorgd af of zij 
hun kind straks nog wel zullen krijgen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Genetic Engineering (94%); Sexual + Reproductive Health (70%); Slavery (67%); Human Trafficking 
(62%) 
 

Load-Date: August 14, 2014

 
End of Document





Hoofdlendendoekje
de Volkskrant
16 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund; Blz. 63
Length: 532 words
Byline: ARNO KANTELBERG; CECILE NARINX
Body


Zomerstijl 
Voor een gepast stijladvies belicht V Zomer een vakantie lang stijliconen uit de mediterrane landen. Vandaag: 
Turkije 
C: U ligt al dagenlang te puffen op een strandbedje in een Turks all-inclusive resort, met aan de linkerpols een 
plastic bandje en in de rechterpols een cocktailinfuus. Uw hersenen zijn verweekt door de zon en die eindeloze golf 
gratis drank. Ondanks uw aanvankelijke voornemen deze keer écht iets mee te pikken van de Turkse cultuur bent u 
het terrein nog niet af geweest. 

Gelukkig leest u nu (al dan niet online) in uw geliefde zaterdagbijlage dat bovenstaande juffrouw, de Turks-Vlaamse 
Hadise, een grote ster is in uw vakantieland. U zou haar kunnen kennen van het Songfestival in 2009, waar ze 
uitkwam namens Turkije, met het nummer Düm Tek Tek, gehuld in bovenstaande buikdans-deux-pièces in 
vlammend rood. 

Een eyeopener voor wie dacht dat Turkije een land was van hoofddoekjes, niet van openvallende lendendoeken. 
Mij verbaast het niets. Toen ik ooit de Istanbul Fashion Week versloeg zag ik al: Turkse dames schrikken niet van 
een streepje bloot en deinzen niet terug voor glitters en synthetica. Het was alsof ik in een blonde dagdroom beland 
was, waarin alle mensen om me heen leken op Patricia Paay en Tatjana Simic. 

Ook Hadise, die vijf talen spreekt en in geen enkele daarvan op haar mondje is gevallen, ging van bruin naar blond 
en lijkt nu sprekend op Christina Aguilera. Wilt u ook een stukje Turkse stijl meepikken? Bikinitopje aanhouden, 
pareo in snoepkleur ver onder de navel knopen, nog een cocktail achteroverslaan en maar schudden met die 
heupen. Turkish delight, net wat u zegt. 

A: In een interview met de VARAGids liet Kees van Kooten zich onlangs ontvallen dat Hans Janmaat het destijds 
toch niet helemaal bij het verkeerde eind had. Die opmerking stierf een stille dood; het imago van Kees van Kooten 
als het zuivere geweten van politiek-correct Nederland willen we liever niet bezoedeld zien. Of misschien willen we 
niet geconfronteerd worden met onze eigen naïviteit inzake de multiculturele heilstaat. 

Uit de tijd dat we daar nog onvoorwaardelijk in geloofden, stamt Mehmet Pamuk, het sympathieke personage van 
Van Kooten dat zich nimmer uit het veld liet slaan door de neerbuigende Hollandse groenteboer. 'Wij weten hoe 
boerenkool moet maken?', vraagt groenteboer Bie retorisch. 'Boerenkool in groot pan. Nat uit kraan.' (Bie draait een 
fictieve kraan open.) 'Groot pan op vlam. En dan: kookie kookie!' Waarop Mehmet Pamuk countert: 'De 
bereidingswijze van boerenkool is mij bekend, mijnheer.' 

Wat valt er te vinden van de outfit van de heer Pamuk? Nu, dat dat Turkse mutsje inmiddels vast onderdeel is van 
de hipstergarderobe (zelfs in de zomer); net als het overhemd met de knoopjes dicht - sowieso een persoonlijke 
favoriet van uw stijlmeester; en dat de doublebreasted overjas van tweed een klassieker is die - zij het in iets 
getailleerdere vorm - niet mag ontbreken in de wintergarderobe van de man. Zo is er stiekem van alles uit de 
gastarbeidersgarderobe doorgesijpeld in het Nederlandse straatbeeld (ook aan vrouwenzijde; denk maar aan de 
jurk over de broek). En dat, landgenoten, had zelfs Hans Janmaat niet kunnen voorzien. 
 
Graphic

 
Foto Roel Bazen
Foto ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%) 
 

Load-Date: August 15, 2014

 
End of Document





De laatste vreemdeling
de Volkskrant
16 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 1147 words
Byline: STEFAN KUIPER
Body


Win een kunstwerk 
Nog 12 vragen en 1 woord en het werk is gedaan. Wie weet maakt u kans op een kunstwerk ter waarde van 3.000 
euro, gewikt, gewogen en gekozen door onze recensent Stefan Kuiper. De laatste kanshebber: een houtsnede van 
een man wiens hoofd op ontploffen lijkt te staan. 
Rutger Brandt van Galerie Mokum zei het treffend: het bezitten van een kunstwerk is als het hebben van een 
relatie. Je leeft een tijdje samen, komt de ander dagelijks tegen, en als je genoeg van elkaar hebt, kun je verder 
kijken, een beetje aanklooien met een derde wellicht, om te concluderen dat je toch niet zonder elkaar kunt / 
eenieder beter zijns weegs gaat. Daarvoor moet het eerst wel tot een relatie / aanschaf komen. En het aardige is: 
ook hier gaat de analogie op. 

Zoals er vijftig manieren zijn om een liefdesbetrekking te beëindigen, zo zijn er ook vijftig om er een te beginnen; ik 
ga ze niet allemaal noemen. Soms begint het met een blik-seminslag, andere keren is het een hoopje smeulende 
takjes dat langzaam uitgroeit tot een onblusbare bosbrand. Wat echter zeer onwaarschijnlijk is, is dat de relatie tot 
stand komt door bemiddeling van een kunstrecensent van de Volkskrant die u nog nooit hebt ontmoet, die u 
waarschijnlijk ook nooit zult ontmoeten, maar die zonder uw inbreng toch zes vreemdelingen heeft lopen keuren, 
van wie u er een - als u alle vragen goed heeft beantwoord - de komende jaren dagelijks om u heen kunt hebben. 

Die keurmeester, dat begrijpt u, is ondergetekende. Het was een lastig karweitje. Immers: u en ik, lezer - wij kennen 
elkaar niet. Hoe u woont, of u andere werken bezit, wat de kleur is van uw bankstel, uw vloerkleed, of uw 
woonkamer een veredelde schoenenkast is of dat u WhatsApp nodig heeft om met uw partner te communiceren - in 
zulke zaken ben ik geheel onwetend. 

En deze onwetendheid bemoeilijkte de keus. Het maakte het onmogelijk te kiezen tussen een werk dat, in 
galeristen-jargon, 'de kamer afsluit' of juist 'opengooit', er kleur en beweging bracht of juist rust. Uiteindelijk koos de 
recensent een partner die hem zelf aansprak. 

Nee, hij heeft niet geprobeerd af te dingen. 

Vijf potentiële kunstwerken kwamen eerder voorbij. Het zesde is van Charles Avery, een Schot die enorm aan de 
weg timmert met grote, op een goede manier onaf ogende, met mensen, moderne gebouwen en stokstaartjes 
gevulde tekeningen; in september krijgt hij een expositie bij Grimm Gallery, zijn vaste Nederlandse 
vertegenwoordiger. Dit is een rustig werk, voor Avery's doen, een houtsnede, een man, op de rug gezien, gekleed 
in wat lijkt op een ouderwets kapiteinskostuum, zijn hoofd een stralenkrans; een paar seconden denk je dat het 
ontploft, maar dan zie je dat het wordt omsloten door het licht van een zonsondergang. De kracht hier zit hem in de 
details, in een enkel detail om precies te zijn: het linkervoetje. Dat stapt aarzelend naar voren - dat lijkt weinig, niks 
eigenlijk, maar is toch belangrijk - het brengt diepte en beweging in een voorstelling die anders zo vlak zou zijn als 
bladeren in een herbarium. Moet dit werk straks uw woonkamer, gang of toilet gaan sieren? Ik ga er nog eens rustig 
over nadenken. Uitslag op 1 september . 
QUIZ door Mirjam Bosgraaf en Carel Helder 
1. Zelfportret. Van wie? 
2. Nederlander, ooit, fauvist (1877-1968), wereldberoemd, blies de laatste adem uit in Monte Carlo, kortom: wie is 
die man naast Brigitte Bardot? Op een na laatste letter van de achternaam s.v.p. 
3. Die fauvisten (vertaling: 'wilden', of 'wilde beesten') hadden hun naam zo u weet te danken aan hun ongeremde 
L kleurgebruik 

O levensstijl 

V penseelvoering 

J verfverbruik 
4. 'Je n'ai fait que créer... La création est ma vie, mon âme, mon tout.' Aldus een thans eveneens in Monaco 
verblijvende sculpteur figuratif (1941), die aldaar gewoontegetrouw goede contacten met het hof onderhoudt. Nog 
even de eerste letter van zijn zeer Nederlandse voornaam noteren en u bent er. 
5. Die rechter, voor de kijker, is Eduardo Arroyo (Spanje, 1937). Befaamd Spaans schilder, graficus, 
(toneel)schrijver, decorontwerper. Maar herkent u ook die linker (Sevilla, 1934)? Tags: Pop-art, dibujos 
automáticos, postmoderne abstractie. 
6. De kunstcritici konden geen genoeg van hem krijgen. Eentje schreef: 'Een ingehouden intensiteit geeft zijn werk 
het gevoel een vlammende waarheid te bevatten, alsof het de belichaming is van lange en vurige meditatie.' 
Duidelijk... 
7. 'Vroeger maakten de mensen beelden van hun voorouders. En vrouwen met grote borsten, mannen met grote 
geslachten. Dat was niet om te zeggen dat die mannen grote geslachten hadden. Dat ging over bezwering: over de 
angst voor geesten en hopen dat je veel kinderen zou krijgen en niet zou uitsterven. Uiteindelijk doen we dat nog 
steeds. Een heleboel culturele verschijnselen zijn hetzelfde, maar hebben andere vormen. Daarom begrijp ik niet 
waarom mensen kunst- en cultuuronderwijs zouden willen afschaffen! Dan kan je toch niet meer begrijpen hoe de 
dingen gelinkt zijn?' 
Zei wie? Tweede letter van de achternaam gaarne. 
8. Over culturele educatie gesproken. Herkent u de stijl van deze sigarenrokende Fransman van Pools-Joodse 
origine? Laatste letter even opschrijven. 
9. 'Ik hou van kunstwerken die niet gewild zijn. Ze zijn wel kunstwerk, maar ze hebben dat als kunstwerk niet per se 
zo gewild om kunstwerk te worden. Soms ben ik losweg wat aan het schetsen en verschiet ik plots, zo van: Waw, 
wat een schitterend idee! Ik heb nog een leraar op de Academie gehad en die zei: 'Schilderen doe je het best als je 
op de fiets zit.' Awel, ik geloof daarin.' 
En wie zei dat? Ook hier: laatste letter achternaam. 
10. Van welk materiaal is zijn of haar betonmolen? 
S epoxywas 

N sliconen en fiberglas 

K hout 

L plaatstaal 
11. Pas als je door X (1903-2003) getekend was, hoorde je erbij op Broadway. In 1996 werd hij door de stad New 
York tot levend monument uitgeroepen. Naar eigen zeggen heeft hij altijd één ding zeker geweten: dat hij tekenaar 
wilde worden. Wel experimenteerde hij met beeldhouwkunst, maar al snel kwam hij erachter dat 'een 
beeldhouwwerk eigenlijk een tekening is waar je over struikelt'.' X = ... 
Tweede letter achternaam. 
12. O ja, sympathieke anekdote: vanaf de geboorte van zijn dochter verstopte deze X in bijna al zijn tekeningen 
haar voornaam. Weet u nog hoe die luidde? Eerste letter aub. 
UITLEG 
Is het een meerkeuzevraag, dan noteert u de letter die staat vóór het door u gekozen antwoord. Is het een open 
vraag, dan noteert u de letter die gevraagd wordt (wordt er geen letter gevraagd, dan noteert u de eerste letter van 
de gevraagde achternaam of van het gevraagde woord). Van de aldus verkregen 12 letters maakt u een woord. Na 
6 afleveringen mailt u de 6 woorden vóór woensdag 27 augustus naar: zomerquiz@volkskrant.nl Inzenders van de 
juiste (dat wil zeggen: door ons bedoelde) woorden maken kans op het kunstwerk dat de redactie kiest. Uitslag: 
maandag 1 september in V. 
 
Graphic

 
Charles Avery: Untitled (As I look into Space), 2009, houtsnede, formaat: 75 x 74,5 cm, editie van 25
Foto AP
 en 10.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (84%); Visual Arts (65%); Lasers (62%); Trends (62%) 
 

Industry: Entertainment + Arts (94%); Destinations + Attractions (64%) 
 

Load-Date: August 15, 2014

 
End of Document





Man, wie wás dit?
de Volkskrant
16 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 3322 words
Byline: JOHN SCHOORLFOTO'S
Body


Postuum: Martijn Teerlinck (1987-2013) 
Of het nu om zijn gedichten ging of om zijn muziek, altijd was er die ongelovige blik. Welke 'jongeling' gebruikte 
zulke woorden, welke 'witte uit Alkmaar' kon zo zwart klinken? Martijn Teerlinck aka The Child of Lov aka nog veel 
meer leefde in gelimiteerde tijd, dus laten we opschieten. Met nabestaanden op zoek naar de magie van een jong 
gestorven genie. 
Martijn Teerlinck aka The Child of Lov aka Cole Williams aka Sun Patzer aka Anton Abraham stond bibberend 
backstage in Paradiso te wachten op een ontmoeting met Erykah Badu, de Amerikaanse soulzangeres. Hij was 25 
jaar en had net zijn debuutalbum gemaakt, en zijn manager Trey Reames wilde hem aan haar voorstellen. Toen ze 
voor 'm stond, keek Badu de lange magere jongen met grote opengesperde ogen aan en zei met overslaande 
stem: 'Man, ben jij the Child of Lov? Jij? Maak jij die beats? Ben jij die stem? Wow, jij bent echt wreed.' 

Hij had daar ter plekke iets memorabels willen zeggen, maar er kwam geen geluid uit zijn mond. Zullen we ergens 
stil gaan zitten, zei hij tegen zijn manager. Hij moest even bijkomen. Dat dit hem toch was overkomen. Ze liepen 
naar buiten, naar de overkant en doken bij de snackbar De Prins naar binnen. Daar bestelde hij zijn favoriete 
junkfood en zette, met de woorden van Erykah Badu in zijn achterhoofd, zijn plastic mes en vork in de frikandel 
speciaal, met lekker veel mayonaise, ketchup en uitjes. 

Want daar was-ie weer geweest, de ongelovige blik, nu van een zingende heldin. Werd hij aangestaard op een 
manier alsof hij een niet-bestaande, uit losse onderdelen geformeerde creatie was. En het maakte niet uit, of het 
nou ging om zijn funkmuziek of om zijn poëzie. Niemand leek 'm te geloven, vertelt Trey Reames. 'Hou toch op', 
zeiden ze hem, 'een bleekscheet uit Alkmaar kan niet klinken alsof zijn kraambed in het zuidelijkste puntje van 
Georgia heeft gestaan. Het is gewoon André3000, de Amerikaanse r&b-artiest, die jij als blanke verkoopt.' Zelfs na 
zijn dood bleven er mensen denken dat hij hem als manager had gecreëerd, om 'm fucking interessant te maken. 

De eerste keer dat de Engelse popster Damon Albarn The Child of Lov hoorde, kwam hij recht overeind van zijn 
massagemat in zijn muziekstudio en zei tegen Trey: 'Man, is dit Nederlands? Een blanke jongen uit Nederland? Dat 
kan niet. Dit moet een grote zwarte man zijn.' 

Of dan stond hij op het Amsterdamse poëziepodium Festina Lente zijn gedichten op sacrale wijze en met zachte 
hese stem voor te dragen, te chanten als het ware, en keek iedereen elkaar ongelovig aan. Dichter en jurylid Erik 
Jan Harmens hoorde het om zich heen: 'Wat is dit voor een jongen?', zeiden ze. 'En wat zijn dit voor teksten?' Ze 
wisten zich er niet goed raad mee, Martijn was zo anders dan de andere dichters. Welke net uit het nest gevallen 
jongeling gebruikte zulke grote woorden, sneed zulke grote thema's aan? In zijn gedichten was alles 
bovenmenselijk en goddelijk. Werden er bomen neergezet met veel takken, als metafoor voor het lichaam, was er 
een voortdurend besef van eindigheid en herhaalde hij steeds dezelfde zinnen in zijn gedichten, waardoor het 
bezwoer, als een gospel. 

Harmens vond hem passen in een orale traditie, in de vertelkunst van charismatische dominees, die met goeie 
preken hele gemeenschappen in hun greep konden krijgen. Hij moest toen hij Martijn zag optreden ook denken aan 
de bulderende chants van reggaelegende Prince Far I. 

hier is de adem en hier is de amen en hier is de amen en hier is de amen 

Dit was totaal niet herkenbaar, in de literaire enclave, mensen leken niet zomaar te vallen voor een bleue lange 
magere jongen met een scherpe neus die zijn poëtische bagage regelrecht uit de boekenkast van zijn godvruchtige 
opa leek te hebben gejat. Dit was voor een aantal mensen echt over de top, en het miste bovendien iedere vorm 
van ironie, die verplichte Hollandse knipoog zoals in dat gedicht van Rutger Kopland, Jonge sla. Dit was uiterst 
serieuze poëzie. Er was wat met die jongen, die 'm na het optreden meteen smeerde, in plaats van mee te zuipen. 

Pas toen hij The Child of Lov bleek te zijn, werd hij geloofd als dichter, merkte Harmens tot zijn ergernis, want toen 
heette Martijn ineens een literair performer te zijn met een uitwaaierend interessant muzikaal verhaal. En toen hij 
dood was, wilden zeven uitgevers met hem in zee. Als dode dichter zagen ze hem wel zitten, waar hij als levende 
dichter de ene na de andere lompe afwijzing incasseerde. Harmens weet dat het wrang klinkt, maar zo ging het 
wel. 

Martijn Teerlinck was te goed om te worden geloofd. 

en de liggende man 

voelt zijn 

langzaam verdwijnende 

windweefsel 

trillen 

Sarah Klerks zat in de collegebanken voor conversatielessen Italiaans en daar kwam hij opeens binnenlopen. Ze 
was onder de indruk van de zelfverzekerde houding van Martijn, die ook nog aardig bleek te zijn en open. Hij was 
zichzelf, vond ze, en zonder pretenties. Ze was gelijk verslaafd, nu vijf jaar geleden. 

Hij speelde al snel liedjes voor haar, en declameerde zijn poëzie. Ze zag hoe hij op hiphopforums te keer ging en 
zich keerde tegen witte superioriteit. 'Jij bent niet wit', zei hij tot haar schrik, wijzend op haar Indische afkomst. 'En 
zo wordt er ook niet naar je gekeken. Je huidskleur bepaalt je plek in de samenleving. Racisme is een vorm van 
klassenstrijd.' 

Hij was de jongen die op zijn twaalfde Het Kapitaal van Karl Marx had gelezen, begreep ze later, en de 
Nederlandse taal als een vloek zag die hij niet kon ontlopen. Zijn echte helden waren internationaal 
vooraanstaande dichters als Osip Mandelstam en Paul Celan, en hij wilde niet zwichten voor het lichte, hij was niet 
bang voor grote gebaren met bijpassende poëtische visioenen. Hogere cultuur was voor hem vanzelfsprekend - net 
als overigens zijn liefde voor Ajax, Zlatan Ibrahimovic, tafeltennissen, R. Kelly en junkfood. 

Als Sarah twee woorden in hoofdletters mag benadrukken, passend bij Martijn, zijn het STERK en INTENS. Hij 
deed alles zelf, onder allerlei namen, met een bakkie koffie erbij, starend naar zijn beeldscherm, of alsmaar 
klooiend in zijn zelf gemaakte studio in hun appartement in Amsterdam-Oost. Hij ging door tot hij niet meer door 
kon gaan, op 26 jarige leeftijd - een ongeëvenaard leven, veel te kort. 

En eerlijk gezegd voelt ze dat nog steeds zo, een half jaar na zijn dood op 10 december 2013, pratend in een 
Amsterdams café. Martijn zag haar zoals ze echt was, en dat betoverde Sarah. Hij wist dat wat je hebt, dat je dat 
ook bent, hij keek regelrecht naar haar hart. 

Dat hij haar al zo snel na de eerste kennismaking ten huwelijk vroeg, hoorde daar bij. Met hem wilde ze zijn, al wist 
ze toen al dat hij leefde in de schaduw van de dood. Hij zong er later zelfs over, samen met Damon Albarn. 

Hold me until the morning 

One day, baby, I gotta die, gotta lay 

down 

In het rijtje bekende personen die in het West-Vlaamse Lendelede zijn geboren, staat Martijn Teerlinck tussen de 
onthoofde roversbendeleider Lodewijk Baekelandt (1774-1803) en wielrenner Hubert Hutsebaut ( 1947), die in 
1971 de Ronde van de Vlasstreek won. Lang woonde hij niet in het piepkleine huisje, met het toilet in de achtertuin, 
in een streek die hij ooit na herbezoek als troosteloos omschreef. 

Zijn vader kwam er vandaan, en hij mocht nonkel zeggen tegen de beroemde bokser Jean-Pierre Coopman die nog 
tegen Mohammed Ali had gevochten. Zijn Nederlandse moeder hield het moeilijk uit in Lendelede. Met de 1-jarige 
Martijn, en zijn broer, trok ze in 1988 naar de wijk Oudorp, bij Alkmaar. Zijn moeder had weinig geld en kreeg een 
bijdrage van de Hartstichting. 

Sinds zijn geboorte leed Teerlinck aan het Syndroom van Marfan, een erfelijke afwijking van het bindweefsel die bij 
één op de tienduizend mensen wordt vastgesteld. In zijn geval had het vooral effect op zijn hart: zijn grote slagader 
was op sommige plekken verwijd. 

Tegen Sarah vertelde hij dat hij een rauwe jeugd had in Oudorp, waar hij zich als halve Belg het best thuis voelde 
tussen andere niet-Nederlanders, als Turken en Marokkanen. Als jongen speelde hij een beetje gitaar en luisterde 
vooral naar hiphop. 

Zijn moeder voedde haar kinderen zeer religieus op. Hij zou zich nooit afkeren van zijn geloof, en keek er ook niet 
tegenaan als iets waarmee hij strijd zou moeten leveren. Hij was honderd procent zeker van God, los van welke 
kerk dan ook. Zijn gedichten en muziek moesten de heiligheid onderstrepen van het leven, en van de god waarin hij 
geloofde. 

In zijn alias als soulzanger kwam zijn geloof ook terug: The Child of Lov. De ontbrekende E verwijst naar de E van 
Elohim, het meest gebruikte Hebreeuwse woord voor God. Liefde was in zijn ogen pas compleet als je God had 
ontmoet. LOV stond voor Light, Oxygen en Voltage, samen het LOV Domein dat ervoor zorgt dat planten zich naar 
de zon keren. Het was precies wat de debuutplaat ook allemaal moest bevatten: drie afzonderlijke delen, met 
donker, licht en elektronische soul - en funk. Uiteindelijk werd het een selectie. Want wie haalt het in zijn hoofd om 
met een megalomaan drieluik de hitlijsten te willen bestormen? 

Een jongen die dat allemaal bedenkt, zegt zijn manager Trey Reames, die dat allemaal zegt, die nooit bang is voor 
zijn eigen geest, hoe vaak kom je zo iemand tegen? Trey dacht: heel vaak: Man, wie ben jij? Waar kom je echt 
vandaan? 

Net nadat de geliefde van James Robert 'Trey' Reames (uit Albany, Georgia) voor wie hij van Londen naar 
Amsterdam was verhuisd, hem aan de kant had gezet, kwam hij Martijn Teerlinck tegen, drie jaar geleden. Op 
moeizame wijze probeerde hij zijn bestaan als muziekmanager in Nederland op te bouwen. Eerder was hij de man 
die Cee-Lo en Danger Mouse bij elkaar had gebracht, die samen als Gnarls Barkley de wereldhit Crazy scoorden. 

Toen hij 'm zag was hij gevloerd, en wel onmiddellijk. Hij herkende een jongen met de ziel van een Amerikaanse 
zuiderling. Hij hoorde het nummer The Blind and the Dead en Trey snapte precies waarover Martijn het had. Al die 
mensen die maar voorbijlopen, blind als het ware, omdat alles hun ontgaat, en niet voelen wat er spiritueel en 
politiek aan de hand is. 

En dat op een kamertje in elkaar gezet, ongelooflijk. En het was niet het enige wat hij aan het doen was, merkte 
Reames. Hij was met allemaal concepten bezig waar een naam bij paste: Sun Patzer als het om beats ging, en The 
Child of Lov gold als zijn definitieve alias, inclusief zijn aankleding, marketing en artwork. Maar denk nou niet dat hij 
in zijn huis rondhing in veelkleurige glimmende gewaden, of met gouden ringen om. 

Elk alias was een concept. In Nederland was er weinig respons. Hij was nou eenmaal niet de coole jongen die een 
beetje ging hangen in de muziekscene. Hij kon zich verschuilen achter de muziek, zonder als Martijn Teerlinck 
zichtbaar te worden, want dat vond hij niet interessant. Mensen hoefden alleen zijn muziek te horen, daar ging het 
hem om. 

Trey ziet hem nog steeds als zijn verlosser, als een krachtbron. Hij was de zwakste gozer in zijn leven, en de 
sterkste, zegt hij. Hij schudde hem wakker en gaf hem het gevoel dat hij wat voorstelde. 

Fysiek was hij heel fragiel, maar Trey voelde altijd zijn kracht. Hij moest oppassen en voorzichtig zijn. Daarom 
beleefde hij elk moment, hij wilde niks missen, met zijn leven in gelimiteerde tijd. Martijn hoefde je echt geen vraag 
twee keer te stellen. 

langzaam gaan 

zijn vezels op 

in altijd vlechtende zuurstofrivieren 

vrucht wees zacht 

Natuurlijk werden zijn gedichten wel opgemerkt. Er verscheen hier en daar wat in literaire tijdschriften en 
bloemlezingen, en ook op het podium wist hij zich te onderscheiden. Hij werd toch mooi ex aequo Nederlands 
kampioen Poetry Slam in 2010 en hij mocht zich aansluiten bij 'Ontmoetingen met schrijvers' in Den Bosch, naast 
Remco Campert en Ramsey Nasr. 

Maar zijn vriendin Sarah hoorde vooral zijn frustratie dat er niemand in uitgeversland op hem zat te wachten. 
Flessenpost - dat was wat hij wilde rondsturen, zo noemde hij dat, in navolging van de joods-Duitse dichter Paul 
Celan. Iemand zou op een dag de kurk van de fles halen en in alle rust, en daarna met veel opwinding, zijn 
gedichten lezen. Hij verdiende het, want kende de waarde van wat hij deed, in de poëzie, zegt Sarah. Dus dacht hij 
op een dag: flikker dan maar op. Als je me niet wil, nou dan niet. 

De muziek kwam eraan en hij wist zeker dat hij zich nu op zijn beurt van Nederland zou afkeren. Nu zou hij worden 
gehoord, en op een veel groter podium. En Trey dacht het met hem. Hij zag dat Martijn het in zich had. Iemand die 
zo obsessief de hele Amerikaans-Afrikaanse muziekshit had bestudeerd - van slavenliederen, gospels, worksongs, 
blues, jazz, soul en funk - die ging er komen. De hele zwarte muziekketen kende hij van binnen en buiten, tot in de 
verre obscure uithoeken aan toe. En elke dag luisterde hij naar die ene plaat van D'Angelo, Voodoo, zijn muzikale 
geloofsbelijdenis. 

The Beginning is Nigh is feitelijk het ongelooflijke begin van The Child of Lov, een videoclip uitgekomen in het 
najaar van 2012. Je hoort een oeroude worksong en ziet een personage door de straat lopen met een bord om zijn 
nek. Wie is dat? Dat dacht iedereen, vooral in Engeland. Zeker toen bleek dat deze mysterieuze muzikant ook 
bekende muzikanten als DOOM, Albarn en Thundercat aan zich had weten te binden. Dat hij later zomaar een 
belangrijke Engelse muziekprijs won en dat Amerikaanse muzieksites zijn geluid prezen. De verrassing was groot 
toen hij gewoon een blanke jongen uit Alkmaar was, ook in Nederland. Hoe was het mogelijk dat uit Hollandse 
groeven zo'n wereldwijd aansprekend funkgeluid kwam? 

Het gaat niet om een goeie stem, zegt Trey, je hoort de pijn en het moeten. Martijn had goede en slechte dagen. 
Maar dan kon hij opeens zeggen: It's a focking mess, laten we opschieten, we hebben veel te doen. Daarom hoort 
zijn muziek ook bij zijn ziekte. Je hoort zijn gevecht. Het is echte soulmuziek. Voel mijn handen - hij zei het vaak. Hij 
heeft nooit gewerkt, dat kon je voelen aan zijn handen, maar je voelde wel zijn strijd en pijn. En dat zit allemaal in 
zijn sound. 

Nadat Reames The Child of Lov bij het grote Domino Records had weten onder te brengen, het Britse platenlabel 
van Arctic Monkeys en Franz Ferdinand, kocht Martijn van blijdschap een frituurpan. Kon hij eindelijk thuis 
frikandellen bakken. 

Hij had het Sarah vaak gezegd: 'Lees mijn poëzie, dit is de waarheid, dit is mijn taal.' Toen hij net na zijn dood lag 
opgebaard in hun appartement, pakte ze weer zijn gedichten. Ze las ze naast de kist en las ze en las ze. Ze voelde 
hoe hij doorleefde in zijn gedichten, wat hij wilde vertellen, overweldigend en eerlijk, helemaal hem. Dat dit ooit 
moest worden uitgegeven, postuum, daar wilde ze voor zorgen, en dat lukt nu ook. De bundel Ademgebed 
verschijnt bij uitgeverij Lebowski. 

Ze was altijd bezorgd dat hij zomaar zou sterven, al vanaf het moment dat hij zijn eerste aorta-dissectie had, vijf 
jaar geleden. De binnenwand van zijn aorta scheurde opeens, en twee jaar later nog een keer. Het was een 
tikkende tijdbom die Martijn in zich had. Toen hij succes kreeg als muzikant en moest vliegen naar andere landen, 
probeerde ze met hem mee te gaan, in het geval er onderweg iets zou gebeuren. Elk moment kon het misgaan, en 
het reizen zou hem kunnen uitputten, en de situatie verslechteren. Daarom gingen optredens uiteindelijk niet door, 
zoals op Glastonbury en met The Child Of Lov Experience, een project met dansers, acteurs en videobeelden. 
Nooit klaagde hij over zijn pijn, hij wilde niet dat zij hem zou helpen en hij wist dat ze sterk zou zijn als het mis zou 
gaan. 

In juli 2013 nam hij de beslissing om geopereerd te worden. Hij wist dat hij niet oud zou worden en deze ingreep 
zou zijn leven in elk geval iets kunnen verlengen. Hij wilde vechtend ten onder gaan. 

Na zijn operatie raakte hij in coma. Hij kwam weer bij en was kwaad om zijn situatie. Hij wilde niet verlamd leven, hij 
wilde zijn stem laten horen aan de wereld en kon nu alleen maar fluisteren tegen de mensen rond zijn bed: 'Ik hou 
van jullie.' 

ik ben groot geworden, veel te groot 

om langzaam te verdwijnen in rumoer 

Erik Jan Harmens zat achter zijn laptop, op zijn oude jongenskamer bij zijn moeder thuis. De familie Teerlinck had 
hem gevraagd of hij iets wilde zeggen op de begrafenis. Harmens begon met het schrijven van een toespraak, 
maar als vanzelf begon hij in plaats daarvan een gedicht te schrijven. Een gedicht compleet in het vocabulaire van 
Martijn. Tot half drie 's nachts zat hij daar in dat kamertje, als een bezetene te tikken, te schrappen en opnieuw te 
tikken. Het was een intense spirituele ervaring. Drie pagina's schreef hij vol, met taal die van Martijn had kunnen 
zijn, over vogels en takken en bomen. 

Nooit eerder had Harmens zoiets gehad, maar hij voelde Martijns aanwezigheid fysiek, hij voelde 'm in zijn lichaam 
treden, waarbij de krachten tot in zijn gebit reikten, daar in zijn oude jongenskamer. Nadien heeft hij aan een goede 
vriendin met de nodige spirituele bagage gevraagd wat hem nu precies was overkomen, en of ze kon helpen om 
Martijn ook weer uit hem te krijgen. Want die was gebleven, na die nacht in dat jongenskamertje. Dat lukte, en dat 
ervoer Harmens toch ook als een opluchting. Want Martijn was zowel levend als dood erg aanwezig. 

De dag voor de begrafenis was Trey Reames als artiestbegeleider met Chic-gitarist Nile Rodgers op stap geweest 
in Amsterdam en heel laat naar bed gegaan. Met zijn kleren aan werd hij wakker, precies op het tijdstip dat de 
begrafenis begon. Bijkomend uit een diepe slaap voelde hij Martijns aanwezigheid. Alsof hij hem duidelijk maakte 
dat hij het zijn hele leven zou betreuren als hij zich nu niet naar de begrafenis haastte, om te speechen en een 
laatste groet te brengen. Opschieten dus, begrafenispak aan en weg. 

Man, man, hij was de baddest motherfucker die Reames ooit heeft ontmoet, a fucking legend. Hoe vaak moet hij 
het herhalen? En er is nog veel muziek van hem die niemand heeft gehoord, schrijfsels die niemand kent, spirituals 
en hiphopbeats. En dat is ook wat hij wil doen, de rest van zijn leven. De wereld ervan overtuigen dat Martijn 
Teerlinck aka The Child of Lov aka Sun Patzer aka Anton Abraham groot was. Het is niets minder dan een missie. 
POSTUME BUNDEL 
Ademgebed is de titel van de postuum gepubliceerde gedichtenbundel van Martijn Teerlinck. Medio september 
verschijnt de bundel bij uitgeverij Lebowski. Hij is samengesteld en van een voorwoord voorzien door dichter Erik 
Jan Harmens. Eerder publiceerde Martijn Teerlinck in de literaire periodieken Awater, Deus Ex Machina, Met 
Andere Zinnen, Digther, Krakatau en Op Ruwe Planken. Ook verscheen zijn werk in de bloemlezingen Met dat 
hoofd gebeurt nog eens wat en We zochten slechts een gat om van te varen. Behalve Nederlands kampioen Slam 
Poetry was hij ook de winnaar in de categorie poëzie van het Amsterdamse Studenten Festival. 
CV 
31 maart 1987 geboren in Lendelede (België) als Martijn William Zimri Teerlinck. 

1988 Gezin verhuist naar Alkmaar 

Studie literatuurwetenschappen en Italiaans aan de Universiteit van Amsterdam 

2008 Poëzieprijs van het Amsterdams Studenten Festival 

2010 Nederlands kampioen Slam Poetry ex aequo met Daan Doesborgh 

2012 Single Heal 

2013 Debuut-cd The Child of Lov. 

2013 Wint NME Philip Hall Radar Award 

10 december 2013 overleden, 26 jaar oud. 

2014 Bijdrage op release Blank Project van Neneh Cherry 
FAMEUS PLATENLABEL 
In mei 2013 verscheen het titelloze debuut van The Child of Lov op het Double Six-label, onderdeel van Domino 
Records. Dankzij zijn manager Trey Reames kwam hij in contact met dit fameuze Britse platenlabel, dat al na het 
horen van twee liedjes met hem in zee wilde. Het was ook Reames die zijn contacten in de muziekscene 
aanboorde en voormalig Blur-zanger Damon Albarn vroeg mee te doen aan zijn debuut. Nadien gevolgd door 
Flying Lotus-bassist Thundercat en rapper DOOM. In februari 2013 won hij de NME Philip Hall Radar Award voor 
opkomend talent. 
 
Graphic

 
Martijn Teerlinck
Foto Dan Wilton
Martijn Teerlinck
Foto Dan Wilton
Martijn Teerlinck
Foto Dan Wilton
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Artists + Performers (82%); Sex + Gender Issues (74%); Writers (73%); Music (63%) 
 

Load-Date: August 15, 2014

 
End of Document





VS op de m2
de Volkskrant
16 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: RTV; Blz. 10
Length: 631 words
Byline: BART KOETSENRUIJTER
Body


Film FILMTIPS 
Al is The Terminal een 'kleine' film voor Spielbergs doen, echt klein opgezet is hij nu ook weer niet: het New Yorkse 
vliegveld JFK Airport werd compleet nagebouwd in een hangar van Palmdal Regional Airport in Californië. 



Het hoeft niet altijd groot feest te zijn. Dat Steven Spielberg, maker van klassieke en groots opgezette films als 
Jaws, E.T., Saving Private Ryan, Lincoln en de Indiana Jones-reeks, ook op de vierkante meter een grootmeester 
is, bewees hij al vroeg in zijn carrière met zijn voor tv gemaakte doorbraakfilm Duel, waarin hij aan een 
personenauto, een vrachtwagen en een camera voldoende had om een bloedstollende film te maken. En in The 
Terminal is zijn ruimte letterlijk nog beperkter. 

Tussen de vele buitenlanders die de Verenigde Staten betreden via het vliegveld JFK staat op een dag Victor 
Navorski (Tom Hanks), inwoner van Krakozhian. Tot zijn eigen verbazing wordt zijn paspoort als ongeldig 
bestempeld. Het geval wil dat er vlak na zijn vertrek in de Kaukasus-republiek een coup is gepleegd en het nu een 
staat is die niet erkend wordt door de VS. Het gevolg daarvan is dat hij de VS niet in mag én niet mag terugkeren. 
Hij zit opgesloten op het vliegveld, waar hij zich bewonderenswaardig snel weet aan te passen en vindingrijk een 
weg omhoog baant na met niets te zijn begonnen. Knorrige bewakers en belachelijke bureaucratie kunnen hem niet 
stoppen, luchthavenarbeiders die min of meer in hetzelfde parket verkeren bieden hem een warme omgeving. 

Dat klinkt als een kleffe vertelling waarin de luchthaven als Amerikaanse samenleving fungeert en Hanks' 
personage het lot van de illegalen verbeeldt. En het wordt allemaal nog kleffer met twee liefdeslijnen in het verhaal 
(in een ervan laat Catherine Zeta-Jones zich van haar betoverendste kant zien). Maar Spielberg slaagt erin die 
klefheid juist te voorkomen door met een ongekende vaart zijn verhaal te vertellen, waardoor je bovendien de 
verhaaltechnische onvolkomenheden (de snelheid waarmee de vreemdeling zich het Engels eigen maakt) voor lief 
neemt. Ruim twee uur vermaak je je prima met een film die als je hem gaat navertellen helemaal geen goeie film 
kán zijn - maar het dus toch is. Spielberg is een tovenaar. 

The Terminal (Steven Spielberg, 2004) 
Eén, 21.05-23.05 uur. 
Rabarber 
(Mark de Cloe, 2014) De jonge pubers Siem en Winnie hebben er een hard hoofd in. Rik, de vader van Siem, is al 
twee keer gescheiden. En bij Winnies moeder Tosca is er ook al een huwelijk stukgelopen. Als Rik en Tosca een 
week na hun verloving elkaar al in de haren vliegen, bedenkt het tweetal een plan om de relatie te redden: ze 
maken een instructiefilm met tips. Iets te fantasierijke film, met zichtbaar veel liefde en enthousiasme gemaakt. Was 
afgelopen tv-seizoen een van de zes jaarlijkse Telefilms, die in 2014 allemaal jeugdfilms werden. 

Nederland 3, 15.35-16.45 uur. 
The Ladykillers 
(Joel & Ethan Coen, 2004) De elfde film van de Coen-broers wordt wel hun slechtste genoemd. Dat zegt meer over 
hun andere films dan over deze. Dus wees gerust: ook al is The Ladykillers losjes gebaseerd op de wat suffige 
gelijknamige Engelse film uit de jaren vijftig, saai is-ie geen moment en slecht al helemaal niet - voor wie althans 
genoegen schept in de karikaturale en burleske uitvergrotingen die de Coens zo eigen is. Tom Hanks schittert in de 
vette komedie als de gespeelde intellectueel die in een stadje in het zuiden van de VS bij een oude diep religieuze 
zwarte vrouw een kamer huurt en haar kelder zogenaamd gebruikt om met zijn muziekensemble te repeteren. In 
werkelijkheid bereidt hij er met een absurd gezelschap een lucratieve kraak op een casinoschip voor. De 
introducties van de leden van de bende in het begin zijn filmpjes op zich. De een nog maffer dan de ander. 

Net 5, 00.30-02.30 uur. 
 
Graphic

 
Catherine Zeta Jones en Tom Hanks in The Terminal.Catherine Zeta Jones en Tom Hanks in The 
Terminal.Catherine Zeta-Jones en Tom Hanks in The Terminal.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Film (76%) 
 

Industry: Entertainment + Arts (94%); Movie Industry (82%) 
 

Load-Date: August 15, 2014

 
End of Document





'2.500 euro kun je verdienen met de tip die tot mijn executie leidt'
de Volkskrant
16 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 5
Length: 783 words
Byline: VAN ONZE CORRESPONDENT, REMCO ANDERSEN
Body


Irak -- Interview: Layla 
Als soennitisch moslim was zij geen doelwit, dacht ze. Maar tien dagen nadat Mosul in handen viel van de 
jihadisten, kwamen ze ook bij deze politievrouw. 
Iedere ochtend huilt Layla, zegt een man wiens familie op dezelfde bouwplaats slaapt. Ze lacht alleen als ze over 
haar kinderen praat, maar ook dat wordt minder. De forse 32-jarige Layla, gehuld in jurk met luipaardmotief en een 
paarse hoofddoek, knikt alleen. Ooit was ze een trotse politieagent, de vrouwe der familie. Haar ogen stralen als ze 
het heeft over die tijd, over hoe ze drie dochters en een zoon grootbracht van haar keurige salaris. Dat ze haar 
gezin voedde en veilig hield in moeilijke tijden. 'Mijn enige zorg is mijn gezin', zegt ze steeds. 'Wij zijn dakloos. Wat 
wordt nu het lot van mijn kinderen? Daarom huil ik.' Ze kijkt naar de vloer. 'Het is zo vernederend, zo vernederend.' 

Toen de Islamitische Staat (IS, voorheen bekend als ISIS) twee maanden geleden Mosul innam, dacht Layla 
aanvankelijk dat ze de dans ontsprongen was. Als soennitisch moslim was zij geen doelwit voor haar 
extremistische geloofsgenoten, en kennelijk wisten ze niet dat zij politieagent was. IS-strijders trokken systematisch 
de buurten in, klopten op de deuren van hun doelwitten, en namen ze mee. Maar Layla sloegen ze over. 

Het is een patroon dat vrijwel iedereen beschrijft die IS aan het werk heeft gezien: ze zijn bijzonder goed 
voorbereid, georganiseerd en geïnformeerd. 'Ze kwamen met lijsten: hier woont een politieagent, hier een militair, 
hier een lid van de gemeenteraad', zegt Layla over de Islamitische Staat. 'Zelfs onze eigen buren begroetten de 
strijders. Met een kus op de wang, ze waren duidelijk oude vrienden. Vroeger kwamen wij vaak bij hen over de 
vloer.' 

Het verhaal van Layla en haar gezin is dat van vele honderden bouwplaatsbewoners langs de weg van Erbil naar 
Mosul. Het zijn merendeels soennitische etnische Arabieren. Onwelkom in Koerdisch Irak, niet in staat om terug te 
gaan naar Mosul, onttrokken aan het oog van de hulporganisaties. De meesten werkten voor de veiligheidstroepen 
of de civiele overheid, en eindigden zo op de dodenlijst van de Islamitische Staat. 

Haar kinderen spelen op de achtergrond, tussen de brokstukken rond de bouwplaats en andere zwervende 
families. Layla doet alsof de geur van stront en urine niet bestaat, terwijl haar oudste dochter een kop mierzoete 
Iraakse thee vanaf een gaskoker aanbiedt. Een groen kleed op de tegelvloer doet dienst als woonkamer. 
Bezoekers trekken hun schoenen uit. Het is Layla's manier om wat waardigheid te behouden, zoals ze de kleding 
van haar kinderen brandschoon houdt. Alsof ze er niet echt deel van uitmaken, alsof de bouwplaats het decor is 
van een nachtmerrie. 

Ooit waren ze gelukkig in Mosul. Layla groeide op in Bagdad en verhuisde in 1999 naar de noordelijke stad om te 
trouwen met haar man Rami, ook oorspronkelijk uit Bagdad. De eerste jaren waren goed, maar na de val van 
Saddam Hussein ging het bergaf. Haar man verloor zijn baan als beroepsmilitair toen de Amerikanen het leger 
ontbonden. Terwijl hij probeerde het gezin te onderhouden als dagloner, raakte Irak in de greep van sektarische 
oorlogen, bomaanslagen, moordpartijen. Mosul werd de meest onveilige stad van het land. 

Ironisch genoeg werd dat Layla's emancipatie. Na een serie zelfmoordaanslagen door gesluierde vrouwen 
rekruteerde de plaatselijke politie grote aantallen vrouwelijke agenten om verdachte vrouwen te fouilleren. Layla 
begon in 2010 als beveiliger bij het gemeentehuis, en verdiende ruim vier keer zoveel als haar man. Ze grijnst bij de 
berekening. Echtgenoot Rami merkt op dat ze een liberaal gezin zijn, niet zo conservatief als die mensen uit Mosul. 

Hun redding werd uiteindelijk hun ondergang. Tien dagen nadat Mosul in handen viel van de jihadisten, klopten ze 
ook op Layla's deur. Ze kreeg 48 uur om te vertrekken. 'Als vrouw heb ik niet tegen ze gevochten', zegt ze. 
'Mannelijke agenten executeren ze.' Layla vluchtte, en weet nu dat IS een beloning heeft uitgeloofd voor wie aan de 
bel trekt als ze terugkeert - standaardprocedure bij bannelingen. Omgerekend 2.500 euro kun je verdienen met de 
tip die dan tot Layla's executie leidt. 

Gevraagd naar de beste dagen van haar leven, is het antwoord direct. 'Van 1999 tot 2003,' zegt ze. 'Voor de val 
(van Saddam Hussein). Nu zijn er plunderaars, moordaanslagen, autobommen. Maar vroeger was er veiligheid.' 
Layla's gezicht vertoont inmiddels een brede glimlach. 'Toen hadden we net een kind. We gingen op tripjes naar 
Bagdad, als een gezin. De deur stond altijd open bij ons thuis. Dat waren de mooiste dagen van mijn leven.' 
Nu zijn er aanslagen en autobommen; onder Saddam was er veiligheid 
 
Graphic

 
Layla op de bouwplaats bij Erbil waar ze met andere vluchtelingen verblijft.
Foto Remco Andersen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%) 
 

Load-Date: August 15, 2014

 
End of Document





Als IS aanklopt: terreur die tot in de finesses is voorbereid
de Volkskrant
16 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 895 words
Byline: VAN ONZE CORRESPONDENT, REMCO ANDERSEN
Body


Irak -- Interview: Mokhlas Yousef Yaqoub 
De terreurgroep IS dreigt Irakezen met grof geweld. Een koster uit Qaraqosh vertelt hoe hem een oog is 
uitgestoken. In Mosul duwden IS-strijders een agente een lijst van inwoners onder de neus. 'U krijgt 48 uur om te 
vertrekken.' 
De man met één oog wist niet te ontkomen aan het terreurleger van de Islamitische Staat. Mokhlas Yousef Yaqoub 
(37) werd vorige week donderdagochtend om zes uur gewekt door het geluid van geweervuur, nabij zijn huis naast 
de Heilige Jacobkerk in Qaraqosh, ook wel 'de christelijke hoofdstad van Irak' genoemd. 

Yaqoub ging naar de buren: weg. Het politiebureau: leeg. De Koerdische strijdkrachten: gevlucht. 

Bij het ziekenhuis in de verlaten stad stuitte hij op de nieuwe machthebbers, gemaskerde en bebaarde mannen 
achter op een pick-up met machinegeweer. 'Ze vroegen me of ik christen of moslim was. Ik zei christen. Toen 
begonnen ze met slaan. Ze zeiden dat ik me moest bekeren. Ze dreigden mijn arm af te hakken.' 

Hij ontbloot zijn rechterschouder ter verklaring: een tatoeage van de maagd Maria. 'Terwijl ik geboeid was, met mijn 
handen op mijn rug, nam een van hen een mes en sneed mijn oog open. Toen raakte ik bewusteloos.' 

Terwijl christelijke gezinnen op de binnenplaats van een kerk in de Koerdische hoofdstad Erbil het middagmaal 
voorbereiden, dwaalt Mokhlas in zijn eentje door de mensenmassa's. De meesten hier zijn vorige week de 
christelijke dorpen rond Mosul ontvlucht, vlak voordat de jihadisten van de Islamitische Staat binnenvielen. Ze 
belden elkaar, klopten op elkaars deur of hoorden de kerkklokken het alarm luiden. Maar niemand belde Mokhlas. 
De klokken van zijn kerk in Qaraqosh luidden niet. 

Toen hij bij bewustzijn kwam, lag hij bij een weg aan de rand van het stadje. Hebben de strijders hem daar voor 
dood achtergelaten? Hij weet het niet. Hij had wel een pleister op zijn oog. 'Ze hebben ook artsen bij zich,' zegt hij 
over de jihadisten. 'Misschien heeft een van hen die pleister op mijn oog geplakt.' 
Oorlogen 
De magere Mokhlas stond niet vooraan toen het levensgeluk werd uitgedeeld. Als beveiliger van een kerk in 
Qaraqosh begon hij twee jaar geleden aan zijn eerste echte baan; daarvoor was hij schoenpoetser. Zijn vader 
overleed toen hij één jaar was, en hij heeft zijn hele jeugd gewerkt om het gezin te helpen onderhouden. Hij kan 
'een beetje' lezen en schrijven, zegt hij zachtjes, door de twee jaar die hij op school zat. Drie van zijn broers 
kwamen om in de oorlogen van Saddam Hussein, de vierde wil niets met Mokhlas te maken hebben. 

Zijn vrouw, dochter en twee zoons waren niet thuis toen IS vorige week binnenviel in hun woonplaats. Toevallig 
waren die al in Erbil. Zijn vrouw moest er naar de dokter en maakte er een uitstapje van. Ze sliepen in een hotel 
maar dat kunnen ze niet meer betalen. Nu slapen ze op het terrein van de Mar Yousefkerk, met duizenden 
anderen. Mokhlas op het gras, zijn gezin in de kapel. 

Het was middag toen hij bij bewustzijn kwam. In de brandende zon is hij gaan lopen in de richting van Erbil - 50 
kilometer verderop. Hij passeerde afslagen naar christelijke dorpen, maar wist dat die allemaal in handen van IS 
waren. Na zeven uur lopen, vechtend tegen de dorst, kwam hij 's avonds bij een rivier - de rand van IS-gebied. 
Daar viel hij weer in handen van bebaarde mannen. 

Terwijl Mokhlas, gezeten tegen een muurtje, zijn verhaal vertelt, verzamelt zich een groep vluchtelingen om hem 
heen. Als een haag zorgen ze voor schaduw. Eerdere gesprekken werden onderbroken door omstanders, maar als 
Mokhlas aan het woord is, zwijgen anderen. Met zijn kalme, weloverwogen spreektrant dwingt hij stilte en respect 
af. Hij geeft sigaretten - zelf gekregen - wanneer kampjongens ernaar vragen. Hij weigert naar zijn eveneens arme 
zus te gaan om te eten of te douchen. Naar je zus, die afhankelijk is van haar echtgenoot, dat is beneden de 
waardigheid van een Arabische man. Hij verbiedt het zijn vrouw en kinderen niet. 

De bebaarde mannen waren strijders, hij denkt ook van IS. Toen ze zijn bebloede shirt zagen, gaven ze hem 10 
duizend Iraakse dinar (ruim 6 euro) en stuurden hem op een opgeblazen vrachtwagenband naar de overkant van 
de rivier. Mokhlas weet niet waarom ze dat deden. Misschien zijn er onder de jihadisten ook verschillende mensen; 
misschien dat deze mannen zich schaamden voor wat hem overkomen was. 
Geen paspoort meer 
In Erbil is hij veilig. Maar waar moet hij heen? Naar huis kan voorlopig niet. Het liefst zou hij emigreren. Al wordt dat 
moeilijk, voegt hij eraan toe: hij heeft geen paspoort meer. De jihadisten hebben alles afgenomen. Zelfs zijn 
trouwring. Alleen een kopie van zijn Iraakse identiteitskaart heeft hij nog. En één werkend oog. Mensen van de kerk 
hebben hem in Erbil meegenomen naar een dokter, maar die zei dat opereren zinloos is: dat andere oog gaat nooit 
meer werken. 

'Mijn grootste probleem is verdriet', zegt Mokhlas, terwijl hij plaatsneemt tegen het wiel van een auto, in de 
schaduw. 'Ik heb geen cent meer. Ik kan niet eens een maaltijd kopen voor mijn dochter. Alles wat ik over heb in 
het leven, is verdriet.' 

De bebaarde strijders van Islamitische Staat namen hem te grazen, maar met nog één oog wist hij te ontkomen. In 
Erbil doet hij zijn verhaal. 
'Bekeer je tot de islam, zeiden ze, of we hakken je arm eraf' 
Ik heb geen cent, ik kan niet eens meer een maaltijd kopen voor mijn dochter 
 
Graphic

 
Mokhlas Yousef Yaqoub (37) wist zich in Erbil bij zijn gezin te voegen. De jihadisten hebben hem alles afgenomen, 
tot zijn trouwring aan toe.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%) 
 

Load-Date: August 15, 2014

 
End of Document





Hassan glorieert na tactisch meesterstuk
de Volkskrant
16 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sport; Blz. 3
Length: 514 words
Byline: VAN ONZE VERSLAGGEVER MARK VAN DRIEL
Body


 Op blote voeten maakte ze een ereronde, de Nederlandse vlag wapperend boven de oranje kunstbloem in haar 
ontkroesde haar. Ze vierde het tactische meesterstuk waarmee ze de eerste hoofdprijs van haar jonge loopbaan 
pakte. Sifan Hassan: Europees kampioen 1.500 meter in 4.04,18. 
De 21-jarige atlete, die sinds vorig jaar voor Nederland uitkomt, legde haar Zweeds-Ethiopische concurrente Abebe 
Aregawi, de regerend wereldkampioen, voor de derde maal dit seizoen in de luren met een strategie die in korte tijd 
haar handelsmerk is geworden. 

Meteen na het startschot koos ze positie achter aan het peloton, alsof ze vermoeide benen had. Maar liefst 950 
meter bleef ze daar bungelen, terwijl Aregawi zich vooraan met het tempo bemoeide en een aanval afwachtte. 
Hassan had immers de snelste tijd van het seizoen gelopen (3.57,00) en gold als de favoriete. 

De voormalige vluchtelinge uit Ethiopië, die vorig jaar haar Nederlandse paspoort ontving, zou wel aanvallender 
willen lopen. Maar ze kan het niet. Voor het toernooi legde ze uit: 'Ik ben bang voor het startschot, eerlijk gezegd. Ik 
voel spanning. Als ik start denk ik tot 50 meter: vandaag kan ik niks doen. Ik ben moe. Daarna kom ik pas los. Dan 
denk ik: ooh, wat gaat het gemakkelijk!' 

Met 550 meter te gaan, bleek hoe lekker ze zich voelde. Ze maakt zich op voor het tweede deel van haar strategie: 
de drietrapsraket waarmee ze volgens coach Honoré Hoedt van iedereen kan winnen. Die bestaat uit drie 
versnellingen van steeds zo'n 200 meter. 

Ze rukte in 150 meter op naar de kop van het peloton, een positie die ze bij het klinken van de bel voor de laatste 
ronde innam. Aregawi reageerde alsof er een alarm was afgegaan. Ze nam meteen de koppositie over. Hassan liet 
haar 300 meter begaan, in de wetenschap dat zij de laatste 100 meter in minder dan 15 seconden kan lopen. 

Het plan werkte. Bij het uitkomen van de laatste bocht spurtte ze uit alle macht weg van Aregawi, wetende dat de 
eindstreep de toegangspoort tot een glanzende toekomst zou zijn. Ze hief haar handen ten hemel, deed een vlug 
gebed en nam vervolgens de Nederlandse vlag aan van de persvoorlichter van de Atletiekunie. Voor de ereronde. 

De Europese titel is volgens Hoedt de opmaat voor meer medailles, mogelijk vandaag al, op de 5.000 meter. Maar 
haar coach acht het ook mogelijk dat zij Ellen van Langen, die in 1992 als laatste Nederlandse olympisch 
atletiekkampioen werd, over twee jaar opvolgt. Twee titels acht hij zelfs mogelijk, op de 1.500 en 5.000. 

Vooral op de 1.500 wacht Hassan een schone taak: afrekenen met de kwalijke reputatie van het nummer. Dat is 
lang gedomineerd door Russische, Turkse en, kortstondig, Chinese loopsters die dopingfraude pleegden of over 
wie sterke vermoedens bestaan. 

Dat Hassan in de buurt van die besmette tijden komt, is volgens Hoedt niet raar. 'Je hebt werkpaarden die met 
sommige middelen een hoger niveau bereiken. En je hebt grote talenten die je door verkeerd te trainen naar 
beneden haalt. Sifan bezit ongelooflijk veel talent en ze traint mooi en gevarieerd.' 
Europese titel is wellicht opmaat voor meer medailles 
 
Graphic

 
Sifan Hassan komt als eerste over de finish, voor Abebe Aregawi.
Foto Petr David Josek / AP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Track + Field (94%); Sports + Recreation (73%); Sports + Recreation Events (64%) 
 

Load-Date: August 15, 2014

 
End of Document





Hoop alom dat Irak nu eensgezind IS bestrijdt
de Volkskrant
16 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 5
Length: 452 words
Byline: VAN ONZE VERSLAGGEVER, FOKKE OBBEMA
Body


De soennieten in Irak staan open voor de vorming van een regering 'van nationale eenheid' onder de beoogde 
nieuwe premier Haider al-Abadi, zelf een sjiiet. Diens geloofsgenoot Nouri al-Maliki kondigde donderdagavond zijn 
vertrek uit de Iraakse politiek aan, wat vrijdag binnen en buiten Irak tot opgeluchte reacties leidde. Een regering 
waarin sjiieten, soennieten en Koerden deelnemen geldt als een belangrijke stap om de Islamitische Staat (IS) te 
kunnen stuiten. 

In Brussel toonden de Europese ministers van Buitenlandse Zaken zich enthousiast over een besluit van enkele 
Europese landen die de beoogde eenheid kan ondermijnen: leveranties van wapens aan de Koerden. Die zijn 
nodig om te voorkomen, zoals de Nederlandse minister Timmermans het voor de spoedvergadering uitdrukte, 'om 
te voorkomen dat Irak geheel door IS wordt overlopen'. 

Dat afstoppen van de jihadisten heeft prioriteit, ook omdat de humanitaire crisis in het gebied niet nog groter moet 
worden. Nu al zijn er door toedoen van IS ongeveer een miljoen mensen op drift geraakt. Dus wordt het risico voor 
lief genomen dat de Koerden hun Europese wapens straks inzetten om de afscheiding van hun Koerdistan af te 
dwingen. 

Om verwijten voor te zijn, stellen de Europese ministers dat zij 'sterk gehecht zijn aan de eenheid, soevereiniteit en 
territoriale integriteit' van Irak. Ook benadrukken zij dat de wapenleveranties 'met instemming van de nationale 
autoriteiten' zullen geschieden. De Europese Unie laat het aan zijn lidstaten om te bepalen of ze aan 
wapenleveranties meedoen. Frankrijk en Tsjechië gaan daarin voorop. De Fransen zouden hun eerste leveringen al 
hebben gedaan, de Tsjechen verwachten binnen enkele weken de Koerden met munitie te kunnen steunen. De 
Britten zitten hier vlak achter: komen er Koerdische verzoeken, dan zijn zij ook bereid. 

Ook de Duitse regering sluit leveranties niet uit - opmerkelijk gezien haar gebruikelijke terughoudendheid bij het 
exporteren van wapens naar conflictgebieden. Voorlopig zetten de Duitsers vooral in op humanitaire steun aan 
vluchtelingen. Volgende week reist minister van Buitenlandse Zaken Steinmeier naar Irak. Nederland heeft op dit 
moment geen concrete plannen voor wapenexport naar de Koerden, maar Timmermans sluit dat niet uit. 

Achter de schermen hebben de VS maanden gepleit voor het vertrek van Al-Maliki. Die had zich vooral als 
belangenbehartiger van de sjiieten opgeworpen. In reactie steunde een deel van de soennitische minderheid IS. De 
hoop is dat soennieten hierop terugkomen, nu ook geestelijk leiders hebben laten weten met de sjiiet Al-Abadi in 
zee te willen gaan. 

Ook de invloedrijke sjiitische groot-ayatollah Ali al-Sistani riep vrijdag op tot nationale eenheid. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Weapons + Arms (77%); Embargoes + Sanctions (65%); European Union 
(62%); Weapons Of Mass Destruction (61%) 
 

Load-Date: August 15, 2014

 
End of Document





Bondsbeleid, motivatie, migratie en wraakzucht
de Volkskrant
18 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 9
Length: 813 words
Byline: MARK VAN DRIEL
Body


Analyse - Atletieksuccessen 
Met zes medailles zijn de EK in Zürich voor de Nederlandse atletiekploeg, en vooral voor de vrouwen, ongekend 
succesvol verlopen. Waar komt die plotselinge opleving vandaan? 
Door een mislukte wissel op de 4x100-meter estafette voor vrouwen eindigde een spectaculair toernooi voor 
Nederlandse atletiekploeg in mineur. Uitgerekend tweevoudig Europees kampioen Dafne Schippers kreeg het 
stokje niet in handen gedrukt, waardoor ze haar derde medaille misliep. 

Dat benadrukte onbedoeld het succes van de ploeg. Na zes medailles in vijf dagen tijd werd de zevende al geteld, 
alsof de Nederlanders in de atletiek dezelfde onaantastbare status genieten als in het schaatsen. 

Zo gemakkelijk is het niet. In de atletiek zijn Europese prijzen zelden een voorbode van olympische topprestaties. 
Toch zijn de voortekenen ditmaal zeldzaam gunstig, vooral bij de vrouwen. Zij namen in Zürich alle medailles voor 
hun rekening. 

Vooral de mondiale topprestaties van Schippers (goud op de 100 en 200 meter), Sifan Hassan (goud op de 1.500, 
zilver op de 5.000) en Nadine Broersen (zilver op de zevenkamp) doen vermoeden dat Ellen van Langen bij de 
Zomerspelen van 2016 eindelijk een opvolgster zal krijgen. Zij veroverde in 1992 de laatste olympische 
atletiekmedaille voor Nederland, op de 800 meter. 

De diversiteit van de atletiek is terug te vinden in de verklaringen voor het succes. Die variëren van bondsbeleid tot 
migratie, van innerlijke motivatie tot een IOC-besluit, ja, zelfs tot wraaklust. 

Schippers en Broersen hebben bij uitstek baat gehad bij een beleidskeuze die acht jaar geleden is gemaakt door 
oud-technisch directeur Peter Verlooy. De Atletiekunie stelde met financiële hulp van NOC*NSF voltijds 
bondscoaches aan, onder meer voor de sprint en meerkamp. Dankzij die programma's kunnen ambitieuze atleten 
terecht op sportcentrum Papendal, waar ze zich elke dag onder medische begeleiding mogen bekwamen in hun 
discipline. 

Het meerkampprogramma heeft een flink aantal medaillewinnaars opgeleverd, onder wie Schippers en Broersen. 
Datzelfde geldt voor de sprint. Door de nadruk te leggen op de estafette werden ook snelle lopers zonder 
individuele medaillekansen gemotiveerd toch voor topsport te kiezen. 

De sprint profiteerde ook van een andere factor: migratie. Toen het IOC in 2011 besloot de Nederlandse Antillen 
niet langer als zelfstandige sportnatie te beschouwen, kozen topsprinter Churandy Martina en verschillende 
Antillianen Nederland als basis. 

Ook via andere vormen van migratie is de Nederlandse atletiek versterkt. Geboren Keniaanse atleten als Lornah 
Kiplagat en Hilda Kibet kwamen jaren geleden voor de liefde naar Nederland. Vorig jaar verkreeg de langdurig in 
Rotterdam woonachtige Ghanees Ignisious Gaisah de Nederlandse nationaliteit, net als de voormalige Ethiopische 
vluchteling Hassan. Zij werden bij hun naturalisatie bijgestaan door de bond. 

Vanwege hun toewijding en prestatiedrang gelden Hassan en Gaisah als voorbeelden voor andere atleten, vooral 
sinds de financiële bijdrage voor de atletiek door NOC*NSF vorig jaar is teruggeschroefd. Olympisch succes bleef 
immers uit. Vooral de middellange afstand werd flink gekort. Toch wonnen Hassan en Susan Kuijken in Zürich drie 
van de zes medailles. 

De ironie wil dat Hassan wordt bijgestaan door de weggestuurde middellange-afstandscoach Honoré Hoedt, die zijn 
onvrede over het schrappen van de financiële steun niet verbergt. Als matig betaalde deeltijdcoach van Noorwegen 
lijkt hij via Hassan wraak te willen nemen op de bureaucraten. 

Hoewel technisch directeur Ad Roskam beweert dat er voldoende geld is om topatleten te steunen, is het geen 
verpot in de atletiek. Buiten de meerkamp en sprint kunnen talenten en coaches zich nauwelijks voltijds aan hun 
sport wijden. 

Zelfs Vince de Lange, de coach van tienkamper Eelco Sintnicolaas, verdiende jarenlang minder dan het minimum. 
Aangezien Sintnicolaas (vierde in Zürich) al jaren te boek staat als de belangrijkste olympische kanshebber, heeft 
de coach dit jaar een voltijds aanstelling gekregen. 

Voor de meeste atleten en coaches geldt dat een sterke innerlijke motivatie noodzakelijk is. Het heilige vuur moet 
geldgebrek compenseren. Sponsors weet de atletiek nauwelijks aan te trekken. Het budget van een halve 
schaatsploeg zou al wonderen kunnen verrichten. 

Die kennis ontbreekt bij sceptici op buitenlandse internetsites. Sommigen wantrouwen de Nederlandse prestaties in 
Zürich. Zij voegen de schaatsmedailles van Sotsji (23 van de 36 plakken) samen met de toptijden van Schippers, 
die haar persoonlijke record op de 200 meter dit seizoen met 0,66 seconde verbeterde tot 22,03. Hun conclusie is 
onverbiddelijk: staatsdoping. 

Hoe simplistisch die redenering ook is, het geeft wel aan dat de Nederlanders in Zurich indruk hebben gemaakt. En 
hoe een uitzonderlijk talent als Schippers het bevattingsvermogen haast te boven gaat. 
 
Graphic

 
Dafne Schippers kan haar tranen niet bedwingen tijdens de huldiging van de 200 meter, waarop zij goud won.
Foto Walter Bieri / EPA
Blijdschap bij Sifan Hassan over haar gouden medaille op de 1.500 meter.
Foto AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Track + Field (94%); Sports + Recreation (82%) 
 

Load-Date: August 17, 2014

 
End of Document





Asielzoekers vinden nieuwe woonplek
de Volkskrant
18 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 9
Length: 60 words
Byline: ANP
Body


Uitgeprocedeerd 
De groep uitgeprocedeerde asielzoekers in de Amsterdamse Vluchtopvang heeft een nieuwe woonplek gevonden. 
Met hulp van een actiegroep hebben ze hun intrek genomen in een leegstaande school aan de Zuidelijke 
Wandelweg in Amsterdam, niet ver van de RAI. De groep van 120 asielzoekers verbleef de afgelopen tijd in een 
gekraakt pand in Amsterdam-Oost. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Property + Housing Regulation + Policy (77%); Immigration Law (63%) 
 

Load-Date: August 17, 2014

 
End of Document





Eindelijk gezond, dus gevaarlijk
de Volkskrant
18 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Sport; Blz. 9
Length: 821 words
Byline: MARK VAN DRIEL
Body


EK atletiek 
Als een kluizenaar leefde Susan Kuijken naar de 5.000 meter toe, beducht als ze was haar broze lichaam te 
belasten. De aanpak werkte. Zaterdag veroverde ze brons. 
Telkens als het Wilhelmus werd gespeeld in het Letzigrund Stadion van Zürich, stond Susan Kuijken in haar 
hotelkamer op om uit volle borst mee te zingen. Het was haar manier om mee te leven met de Nederlandse ploeg. 
Ze liet zich weinig zien. Met veel extra rust hoopte ze haar kwetsbare lichaam op tijd fit te krijgen voor de 5.000 
meter. 

Die opzet slaagde wonderwel. Geheel tegen de verwachting in veroverde ze brons op de afstand die ze vanwege 
de vele blessures niet had kunnen lopen sinds ze vorig jaar bij de WK atletiek als achtste eindigde. Tijdens een 
receptie, uren na haar race, verontschuldigde ze zich voor haar kluizenaarsgedrag. En ze bedankte de ploeg voor 
de inspiratie. 'Jullie succes heeft me echt geholpen.' 

De 28-jarige Kuijken eindigde zaterdagmiddag net achter Sifan Hassan, die het in de eindsprint moest afleggen 
tegen Meraf Bahta, een voormalige Eritrese vluchtelinge die sinds vorig jaar voor Zweden uitkomt. Hassan bleek 
onvoldoende hersteld van de 1.500 meter, die ze vrijdagavond had gewonnen. Haar benen voelden zwaar. Op de 
laatste honderd meter kon ze haar topsnelheid niet bereiken. Ze had een extra rustdag nodig, zei Hassan. 

Haar derde plaats, achter twee geboren Afrikaanse loopsters, deed Kuijken denken aan de WK van vorig jaar. 'Het 
is natuurlijk moeilijk dat steeds meer Afrikaanse loopsters voor Europese landen gaan lopen. Bij de WK was ik met 
de achtste plaats de snelste Europese. Deze meiden waren toen nog geen Europese loopsters.' 

De verandering vereist volgens Kuijken een omslag in het denken over de EK. 'Ik ben niet zo zeer slechter 
geworden. De situatie is anders geworden. Eigenlijk moeten de medailles op Europees niveau hoger worden 
aangeslagen. Ze zijn meer waard dan wanneer alleen Europese meiden meedoen.' 

Kuijken bekende te hebben gebaald toen ze vorig jaar vernam dat Hassan voor Nederland zou uitkomen. Maar ze 
was vooral boos op zichzelf. Ondanks haar talent, dat ze eerst ontplooide aan een Amerikaanse universiteit en nu 
vooral in Australië, was het haar nooit gelukt in de prijzen te vallen. 'Ik baalde er het meest van dat ik niet alles op 
de rails kon krijgen.' 

Ook dit seizoen sputterde haar lichaam tegen. Ze kwam spontaan met een lange opsomming van de tegenslag die 
ze sinds januari moest overwinnen. Elke maand was er wel wat: een pijnlijk voetgewricht, een verrekte hamstring, 
een zere achillespees, een voedselvergiftiging, scheenbeenklachten. Pas na een intensieve behandelweek bij de 
befaamde Ierse fysiotherapeut Gerard Hartmann ging het beter. 

Kuijken maakt een mentale omslag. 'Ik vroeg me niet meer af waarom ik toch steeds het ene na het andere 
probleem had. Ik besefte dat ik de problemen moest zien als een grote test van mijn doorzettingsvermogen. Ik ben 
die test begonnen, dus ik kon hem maar beter afmaken. Anders had ik beter meteen vakantie kunnen gaan vieren 
in Australië.' 

De atlete uit Nijmegen vond dat ze met een bronzen medaille geslaagd was voor de doorzettingstest, al sloot ze 
niet uit dat ze haar lichaam schade had toegebracht. Ze liep slechts een wedstrijd in voorbereiding op de EK, 
zonder spikes nog wel, uit vrees voor blessures. 'Ik heb overal pijn. Ik denk dat ik harder heb gesprint dan mijn 
lichaam aankon.' 

Haar eerste medaille ziet ze als een bevestiging van haar talent, dat haar vijf jaar geleden twee Amerikaanse 
universiteitstitels en een contract bij Nike opleverde. Ze legt zich niet neer bij de hegemonie van atletes met 
Afrikaanse wortels, of ze nu voor Nederland, Kenia of Ethiopië uitkomen. 'Ik denk echt niet: ik kan je nooit verslaan. 
Het maakt niet uit waar je vandaan komt: als ik gezond ben, ben ik gevaarlijk.' 

Ze beschouwt zichzelf als een bevoorrecht wereldburger, die de globalisatie ten volle benut. Alleen dit jaar al heeft 
ze in Australië, Amerika, Ierland, Groot-Brittannië en Nederland getraind. Wat zou ze dan mopperen over Bahta of 
Hassan? Het nadeel dat zij heeft ondervonden bij de EK valt in het niet bij de ellende waaraan de twee 
vluchtelingen zijn ontkomen. Bovendien, in de Diamond League bestaat nationaliteit ook niet. 'Dan loop ik voor 
Nike, niet voor Nederland.' 
ESTAFETTE, MANNEN 
De Nederlandse mannen slaagden er zondag niet in de Europese titel van 2012 op de 4x100 meter estafette te 
prolongeren. Het kwartet onder aanvoering van Martina snelde in de finale naar de vijfde plaats, 38,60. De ploeg 
bestond verder uit startloper Codrington, derde man Paulina en slotloper Brus. De wissels bij de Nederlandse 
sprinters zagen er beter uit dan in de kwalificaties, maar op pure snelheid kwamen de mannen tekort. Bij het 
verspringen eindigde Ignisious Gaisah in de finale slechts als zesde met een afstand van 8,08. Vorig jaar won hij bij 
de WK in Moskou nog het zilver, in een Nederlands record van 8,29. 
 
Graphic

 
Susan Kuijken loopt op de 5.000 meter naast Meraf Bahta, de winnares uit Zweden. Sifan Hassan (oranje shirt, 
midden) zal als tweede eindigen.
Foto Reuters
Susan Kuijken en Sifa Hassan tijdens de festiviteiten na afloop van de 5.000 meter in Zürich.
Foto Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Sports + Recreation (94%); Track + Field (88%); Sports + Recreation Events (81%) 
 

Load-Date: August 17, 2014

 
End of Document





De hoop van een Yezidi-jongetje in voetbalshirt
de Volkskrant
18 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Sport; Blz. 12
Length: 549 words
Byline: MARK MISÉRUS
Body


Column 
Het NOS Journaal zond vorige week een reportage uit over het lot van de yezidi's, de van huis en haard verjaagde 
Koerdische bevolkingsgroep. Een vrouw vertelde aan verslaggever Sander van Hoorn dat ze doodsbang was om te 
worden ontvoerd en verkracht door de terroristen van IS, dat de yezidi's als ongelovigen beschouwt. Ze had haar 
man een duidelijke opdracht gegeven, mocht zoiets gebeuren. Schiet me dan maar dood, had ze hem gezegd. 

Op de achtergrond trok een jongetje de aandacht. Hij keek de camera in zoals alleen kinderen dat kunnen: 
zelfverzekerd en schichtig tegelijk. Zijn handje leunde op de knie van wat vermoedelijk zijn moeder was. Ouder dan 
een jaar of 3, 4 kan hij niet zijn geweest. Hij zag er doodmoe uit, al was de radeloosheid - anders dan bij de 
anderen om hem heen - nog niet van zijn ogen af te lezen. 

Het ventje droeg een T-shirt van de Spaanse voetbalploeg, met het nummer 10 erop. Het was een vrij slechte kopie 
van het origineel, op de voorkant was in grote letters 'Spain' geborduurd. Heel erg zal het jongetje dat niet hebben 
gevonden. Hij was waarschijnlijk al blij dat zijn moeder en hij de barre dagen en nachten op de kokend hete Sinjar-
berg hadden overleefd. 

Er komen op televisie de laatste tijd heel wat jongetjes voorbij in voetbalshirts. Je kunt ze zien in Gaza en in het 
oosten van Oekraïne. En anders wel in Syrië, Nigeria, Sierra Leone en al die andere plekken waar geweervuur en 
ongeneeslijke ziekten ongenadig om zich heen grijpen. 

Zinloze gevechten zijn het, die moedeloos stemmen. Er wordt getwist over welke religie de enige juiste is, welke 
grond aan wie toebehoort, welke president zijn volk mag leiden. Zouden al die jongetjes in hun voetbalshirts 
begrijpen wie toch al die bommen en granaten op hen afschieten? Weten ze waarvoor ze hun huis en stad zijn 
ontvlucht? 

Niets contrasteert meer met een vuile oorlog dan een voetbalshirt, hoe vaak het ook gedragen is. Sport 
verbroedert, sport heeft lak aan culturen en religies, sport veroordeelt doorgaans niet. Sport kan prachtig zijn, en 
niet alleen als Dafne Schippers door het atletiekstadion schrijdt. 

Sport schept ook hoop, ongeacht afkomst of opvoeding. Wie goed kan voetballen, kan de beste van de wereld 
worden, hoewel het scheelt of je in West-Europa bent geboren of in donker Afrika. Messi, Cristiano Ronaldo, 
Romario en Ronaldo: ze groeiden geen van allen op in weelde. 

Sport begeestert en verbindt, tot in het extreme aan toe. Lyrisch waren de supporters die bij het WK voetbal in 
Brazilië bier dronken met fans uit andere landen. Aan de Copacabana smolten ze samen tot een hossende, 
proostende massa. Hier en daar sprongen vonken over die zelfs de grenzen van continenten overschreden, want 
meer nog dan sport brengt de liefde mensen samen. 

Soms ook slaat het even nergens op, de sport. Dan blaat de voetballer dolgraag bij zijn club te willen blijven, terwijl 
hij een week later naar Moskou vertrekt. Of twee tennissers zeggen oprecht niet te weten waarom hun potsierlijke 
duel verkocht zou zijn aan de gokmaffia. Intussen smeren bestuurders stroop om de monden van sponsors, die de 
sport steeds steviger in hun greep krijgen. 

Maar met dat alles valt best te leven, wanneer je een yezidi-jongetje in voetbalshirt hebt gezien. 
Zouden die jongens snappen wie al die bommen afschiet? 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Sports + Recreation (94%) 
 

Load-Date: August 17, 2014

 
End of Document





Gouverneur Texas vindt aanklacht wegens machtsmisbruik 'een farce'
de Volkskrant
18 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 468 words
Byline: VAN ONZE VERSLAGGEVER STIEVEN RAMDHARIE
Body


Arme Rick Perry, gouverneur van Texas. De Republikeinse 'Law and Order'-politicus die de Nationale Garde op 
illegale immigranten wil afsturen, moet zich binnenkort zelf melden bij justitie. Om zijn vingerafdrukken af te laten 
nemen, en op de vernederende politiefoto te gaan. 

Een dag nadat de potentiële presidentskandidaat was aangeklaagd wegens machtsmisbruik, liet Perry (64) iets van 
zich horen. 'Een farce', noemde hij zaterdag het explosieve besluit van een grand jury om hem te vervolgen. Een 
jaar oude ruzie met een Democratische officier van justitie, die Perry weg probeerde te werken, lijkt de doodsteek te 
worden voor zijn nieuwe presidentsdroom. 

Want hoe kan de gouverneur straks campagne voeren in Iowa en New Hampshire als hem een celstraf van bijna 
100 jaar boven het hoofd hangt? Twee jaar terug moest hij zijn eerste poging al voortijdig beëindigen na enkele 
blunders. 'Oops', zei Perry tijdens een debat nadat hij niet alle overheidsdiensten kon noemen die hij wilde opheffen 
in Washington. 

In de zaak waarvoor Perry is aangeklaagd, figureert prominent ene Rosemary Lehmberg. Ruim een jaar terug werd 
deze officier van justitie aangehouden. Ze zat, met een fles wodka naast haar, ladderzat in de auto. Lehmberg, die 
op een politievideo tekeer ging tegen de agenten, is niet zomaar iemand. De Democrate is verantwoordelijk voor 
PIU, de corruptiewaakhond van Texas. Lehmberg bekende schuld, zat de helft van haar 45 dagen straf uit en 
verscheen weer gewoon op het werk. Dit tot grote woede van de Republikeinen, Perry voorop. Treed af, had de 
gouverneur eerder gedreigd, of anders trek ik de staatssubsidie voor PIU in. 

Perry maakte gebruik van zijn vetorecht en schrapte 7,5 miljoen dollar, tot woede van met name de Democraten. 
Een van de 400 corruptie-en fraudezaken die de waakhond onderzocht, betrof gesjoemel bij een kankerinstituut. 
Een organisatie waarop Perry apetrots was. Volgens de Democraten eiste Perry ook het hoofd van Lehmberg om 
een Republikein te benoemen op de gewraakte post. 

De jury die Perry vrijdag aanklaagde, oordeelt dat hij met zijn politieke druk flink in de fout is gegaan. Voor 'misbruik 
van zijn functie' riskeert hij nu een straf van 5 tot 99 jaar. Voor 'dwang' kan hij 2 tot 10 jaar in de cel verdwijnen. 'Ik 
sta volledig achter mijn veto', hield Perry zaterdag vol. 

De Texaan, die de laatste tijd hard werkte om presidentieel over te komen, is niet de enige potentiële Republikeinse 
kandidaat in last. Ook Perry's collega in New Jersey, Chris Christie, is onderwerp van een justitieel onderzoek. Of 
Perry nog kan meedoen in 2016? Ross Ramsey, baas van The Texas Tribune, vergeleek de aanklacht van vrijdag 
met een rioollek bij de opening van een nieuw restaurant. Ramsey: 'Het eten zal niet het belangrijkste zijn wat de 
gasten zich later zullen herinneren.' 
 
Graphic

 
Rick Perry lijkt zijn droom om ooit president te worden te moeten opgeven.
AP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Justice Departments (94%); Public Prosecutors + Defenders (80%); Artists + Performers (69%) 
 

Load-Date: August 17, 2014

 
End of Document





Iraanse spion of juist in de val gelopen?
de Volkskrant
19 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 2086 words
Byline: TEKST JANNY GROEN
Body


Inlichtingendienst AIVD ziet in hem een Iraanse spion. Maar volgens Behzad Alishahi is hij juist slachtoffer van een 
schimmig spel dat het Iraanse regime speelt. Intussen zit hij al maanden in Zeist in vreemdelingenbewaring. 
Inlichtingendienst AIVD denkt dat hij een geheim agent is. En het verhaal van zijn leven klinkt ook als een 
spionageroman, gekruid met Romeo en Julia-ingrediënten. Maar Behzad Alishahi ontkent ten stelligste dat hij werkt 
voor de Iraanse inlichtingendienst. Alishahi (49) zit in Detentiecentrum Zeist. Hij wacht daar al zes maanden op 
uitzetting naar Iran, waartegen hij zich verzet. Want in Iran wacht hem 'de hel'. Zijn hele leven strijdt hij al tegen het 
Iraanse regime, zegt hij. 

Maar hoe kan de AIVD dan denken dat hij een Iraanse spion is? Flip Schüler, de advocaat van Alishahi, vermoedt 
dat de inlichtingendienst is misleid. Schüler wil juridisch afdwingen dat de Immigratie- en Naturalisatiedienst (IND) 
zelf grondig de achterliggende stukken onderzoekt waarop de AIVD het ambtsbericht baseert dat leidde tot 
Alishahi's aanhouding in februari. Nu tippelt de IND blind achter de veiligheidsdienst aan, zegt de advocaat. Dat kan 
niet, want er is volgens Alishahi veel mis met dat ambtsbericht. 

Maar de zaak tegen de IND wordt voortdurend doorgeschoven. En dus zit Alishahi al bijna zes maanden in 
vreemdelingenbewaring. Die kan bovendien, zolang er uitzicht is op uitzetting, 'tot maximaal anderhalf jaar 
worden verlengd', zegt een woordvoerster van Vluchtelingenwerk. Deze vorm van vrijheidsbeneming wordt, in het 
onderzoeksrapport Vreemdelingenbewaring uit augustus 2012, fel bekritiseerd door de Nationale Ombudsman en 
door instanties als Amnesty International en Justitia et Pax. 

Hoe is Alishahi in deze positie verzeild geraakt? De kleine Iraniër zit in een bezoekerszaaltje van het 
detentiecentrum. Zijn vrouw Nahid (46) luistert mee. Twee bewakers kijken toe, terwijl Nahid en Bezhad hun 
verhaal vertellen. 
De vlucht naar Irak 
De jaren rond 1979, toen de dictatoriale pro-westerse sjah Mohammed Reza Pahlavi werd verdreven en ayatollah 
Khomeini de macht greep, noemt Alishahi 'extreem turbulent'. 'Zelfs binnen families waren er verschillende 
stromingen. Mijn vader was een monarchist. Ik een activistische tiener.' 

Hij was 16 toen hij zich aansloot bij de linkse verzetsgroep Peykar. Het was de beginfase van Khomeini. Het regime 
zou snel vallen, dacht hij. 

Maar de verzetsgroepjes werden met harde hand onderdrukt. Alishahi: 'Activisten werden vervolgd, geëxecuteerd. 
Uiteindelijk bleef als serieuze oppositiegroep de Mujahedin Kalq Organisatie (MKO) over. Ik had al een paar keer in 
de gevangenis gezeten wegens mijn journalistieke bijdragen aan verzetsblaadjes. Enkele vrienden uit mijn groep 
zijn door het regime vermoord.' 

Toen hij uit de cel kwam, werd hij benaderd door een persoon die hem wilde introduceren bij de MKO. 'Ik zei dat ik 
erover wilde nadenken. Plotseling kreeg ik te horen dat mijn telefoon was afgeluisterd, dat het regime wist dat ik 
contact had met MKO en dat ik de doodstraf zou krijgen als ik niet zou vluchten.' 

Hij was toen net verloofd met Nahid. Hij vluchtte in 1984 en kwam via Pakistan en Koeweit uiteindelijk terecht in 
kamp Ashraf in Irak. 'Later kwam ik erachter dat MKO dat trucje van het afluisteren gebruikte om activisten naar 
hun kamp te lokken.' In 1985 arriveerde hij in Irak, waar MKO de steun kreeg van de Iraakse dictator Saddam 
Hoessein, die sinds 1980 met Iran in oorlog was. Nahid en Behzad zouden elkaar twintig jaar niet zien. 
Pion in de propagandaoorlog 
Alishahi moest zijn paspoort inleveren. Vanwege zijn journalistieke ervaring werd hij ingezet in de mediatak van 
MKO, of zoals ze het zelf noemden het propaganda-apparaat. Om te bewijzen dat ze serieuze intenties hadden, 
kregen nieuwkomers een militaire training. 'Ik ben later ook ingezet bij militaire operaties tegen Iran.' 

Nahid, die biologie studeerde in de Iraanse provinciestad Kermanshah, hoorde niets meer van hem. 'Maar ik wist 
wel dat hij nog leefde. Hij werkte voor MKO-tv en via de satellietschotel zag ik hem. Dat kijken was illegaal. Hij 
maakte politieke satire voor MKO. We waren jeugdvrienden, onze families kenden elkaar. Hij was de liefde van mijn 
leven. Doordat ik hem zag, bleef ik het gevoel houden dat hij ooit bij me zou terugkomen.' 

Inmiddels had Alishahi van het MKO-leiderschap te horen gekregen dat zijn verloofde met een ander was 
getrouwd. Hij had haar brieven geschreven en ook aan zijn familie, maar nooit antwoord gekregen. 'Pas begin jaren 
negentig, toen ik hogerop klom in de hiërarchie, kwam ik erachter dat ik in een soort sekte was beland. Ik moest 
brieven lezen van andere leden aan hun familie. Ze wilden de inhoud weten om er zo subversieve elementen te 
kunnen uitvissen. Die brieven werden nooit verstuurd. Leiders moesten streng toezicht houden, weten waar 
iedereen mee bezig was. Vriendschappen mochten niet ontstaan en communiceren in je eigen dialect was 
verboden, want dan konden ze je niet volgen.' 

Alishahi besefte dat zijn eigen brieven ook nooit waren verzonden. 'Toen ik me daar kritisch over uitliet, werd ik 
gevangengezet. Dat was in 1994. Ik werd ervan beschuldigd samen te werken met het regime en gemarteld.' 

Hij zat zeven maanden vast. Vertrekken kon hij niet. 'De keuze was twee jaar isolatie, zodat je informatiepositie was 
verouderd, en dan te worden uitgeleverd aan de Iraakse veiligheidsdienst. Of doorgaan met MKO.' 

Hij koos het laatste, bleef actief in het propaganda-apparaat. 'Dat was niet erg, want ik was ook tegen het regime.' 
Maar vertrouwd werd hij niet meer. Hij werd geregeld gedwongen gevaarlijke militaire klusjes op te knappen, mijnen 
ontmantelen in het grensgebied tussen Iran en Irak. De MKO gebruikte haar critici als kanonnenvoer. 

Negen jaar verkeerde hij in deze uitzichtloze situatie. 'Soms hoopte ik dat ik zou omkomen bij een gevaarlijke 
operatie. Ik had ook last van mijn geweten, omdat ik bleef meedraaien.' 
De val van Saddam Hoessein 
In 2003 werd MKO's beschermheer Saddam Hoessein ten val gebracht door de Amerikanen. Het Amerikaanse 
leger nam kamp Ashraf in. 'We werden ontwapend en tot krijgsgevangenen gemaakt', zegt Alishahi. 

'Wij mochten af en toe vijf minuten met onze families bellen. Ik wilde niet meteen contact opnemen, wilde het 
nieuws niet horen dat Nahid gelukkig was getrouwd en kindertjes had. Maar Puertoricaanse soldaten zeiden dat ik 
toch een keer moest bellen.' 

Hij krijgt tranen in de ogen als hij vertelt hoe blij hij was toen hij te horen kreeg dat Nahid nog vrijgezel was en nog 
altijd op hem wachtte. Na bemiddeling van het Rode Kruis kon hij terug naar Iran. Bij dat besluit worden door 
sommige Iraanse Nederlanders vraagtekens gezet. Waarom teruggaan naar Iran, in de wetenschap dat het regime 
vijanden foltert? 

Alishahi: 'Het Rode Kruis had garanties gekregen dat mijn familie en ik niets zou overkomen. Ook een Britse 
parlementariër zei dat. Dat leken me voldoende waarborgen. Bovendien wilde ik Nahid weer in mijn armen sluiten.' 

Al snel bleek dat Iran die garanties alleen wilden nakomen, als hij bereid zou zijn zijn vroegere kameraden te 
ontmaskeren. Bezhad wilde geen verrader zijn. Hij wist dat er veel MKO'er waren zoals hij, die 'gedwongen waren 
om in die sekte te blijven'. 

Nahid: 'Hij kwam terug in maart 2005. We trouwden, hadden een prachtige bruiloft en een maandje rust. Toen 
begon het gedonder. In onze wijk was Bezhad niet veilig, de mensen zagen hem als een verrader. Ze haatten hem, 
hij had aan de kant van Saddam Hoessein tegen Iran gestreden. 

'Uittreders werden niet erkend. Eenmaal MKO'er, altijd MKO'er, zo werd gedacht. Hij zat klem tussen het regime en 
het volk. Hij moest weer vluchten.' 
De volgende halte: Nederland 
Alishahi wist in 2005 met een mensensmokkelaar weg te komen. Nahid in 2006. 'Hij was in Frankrijk beland', zegt 
Nahid. 'Toen mijn mensensmokkelaar mij afzette, bleek ik in Nederland te zijn en niet bij hem in Parijs.' 

Bezhad reisde Nahid achterna en samen wachtten ze in een Nederlands asielzoekerscentrum op een 
verblijfsvergunning. Hun procedure was ingewikkeld en duurde lang, omdat Alishahi het 1F-traject moest volgen. 
De IND onderzoekt dan of je betrokken bent geweest bij misdaden en mensenrechtenschendingen. In mei 2010 
kreeg het stel een verblijfsvergunning voor onbepaalde tijd. 

Nahid: 'Eindelijk rust, dachten we, toen we die vergunning hadden. We konden gaan bouwen aan een nieuw 
bestaan. Ik volgde lessen Nederlands aan de Vrije Universiteit, maar toen werd ik ziek. Borstkanker. Bezhad heeft 
me twee jaar lang verzorgd.' 

In die periode was Alishahi actief op internet. Hij postte talloze artikelen, waarin hij waarschuwde voor het 
sektarische karakter van de MKO. 'Ik vind het mijn plicht om te vertellen wat daar gebeurt. Ik moet voortdurend 
denken aan vrienden die in eenzelfde situatie zaten als ik bij de MKO. Ik woon nu in een vrij land met vrijheid van 
meningsuiting. Dus dacht, dat moet ongestraft kunnen. 

'Toen kwamen de intimidaties en beschuldigingen vanuit MKO-kringen in Nederland. Omdat ik tegen de MKO ben, 
zou ik een spion zijn van het Iraanse regime. Ik ben tegen het regime en tegen de MKO, Beide gebruiken terreur. 
De MKO profiteert van het gegeven dat het Westen geen goede banden heeft met Teheran. Tegenwoordig is de 
MKO heel actief in het Westen, afvalligen zijn hun grootste vijanden.' 
In het vizier bij de AIVD 
In april 2013 werd het stel geconfronteerd met een ambtsbericht van de veiligheidsdienst AIVD. Dat past volgens 
Bezhad en Nahid in het sjabloon van de MKO-tactiek. De dienst schrijft dat Alishahi informatie over een opposant 
en over activiteiten van de MKO aan zijn inlichtingenofficier heeft verstrekt. Dat die officier hem de opdracht heeft 
gegeven nieuwe agenten voor de Iraanse inlichtingendienst te spotten binnen de groep MKO-uittreders en dat hij 
de opdracht heeft gekregen andere agenten aan te sturen. De Iraanse dienst heeft hem voor dat werk betaald. 

Nahid: 'We wonen in een simpel huis, we hebben geen geld. Bezhad heeft helemaal geen tijd gehad voor al die 
activiteiten. Hij was steeds aan mijn ziekbed.' 

Alishahi zegt geen inzicht te hebben in de informatie waarop de AIVD haar beschuldigingen baseert. 'Ik kan slechts 
gissen. Misschien zitten er MKO-infiltranten in het tolkenbestand van de AIVD. Logisch is de beschuldiging niet. 

'Ik was 20 jaar bij de MKO, in 2005 slechts enkele maanden terug in Iran. Zo'n staatsvijand wint toch niet zo snel 
zoveel vertrouwen van het regime, dat hij kan worden ingezet als spion? Als je dat aannemelijk vindt, accepteer je 
dat Iran ideologisch heel sterk in de schoenen staat.' 
Wat is MKO voor organisatie? 
De ervaringen van Bezhad en Nahid Alishahi staan niet op zich. 'Het is een patroon', zeggen diverse uittreders van 
de Mujahedin Kalq Organisatie (MKO) die onderdak in Nederland hebben gevonden. Geen van de ex-leden wil met 
zijn naam in de krant, want 'dan begint het getreiter': nachtelijke telefoontjes, dreigementen, werkgevers die worden 
benaderd met de waarschuwing dat de betreffende persoon werkt voor de de Iraanse inlichtingendienst. Dat 
gebeurt, zeggen ze, in allerlei westerse landen. Niet alleen in Nederland. 

Gewezen wordt op het rapport No Exit van Human Rights Watch (HRW) uit 2005, waarin de sektestructuur van 
MKO wordt beschreven. Dat rapport werd, door aan de MKO-gelieerde oppositiegroepen, onderuit geschoffeld met 
het argument dat de aantijgingen 'waren georkestreerd door het Iraanse ministerie van Veiligheid'. HRW deed 
opnieuw onderzoek en berichtte een jaar later dat zij 'geen betrouwbare bewijzen heeft kunnen vinden' die deze 
kritiek staven. 

Ook in andere rapporten en boeken, onder andere Het geheim van het vuur van Farah Karimi, oud-politica van 
GroenLinks en Misleide Martelaren van de Nederlandse journaliste Judith Neurink, wordt de MKO omschreven als 
een 'criminele sekte' (Karimi) en een 'sektarische organisatie die er niet voor terugdeinst afvallige leden gevangen 
te zetten en te martelen' (Neurink). 

In een reactie op het verhaal van Alishahi verwijst de AIVD naar een passage in het jaarrapport 2012 over de MKO. 
Daarin staat dat de Iraanse regering nog altijd zeer actief strijdt tegen die oppositiebeweging. Dat de Iraanse 
geheime dienst een netwerk aanstuurt, bestaande uit ex-MKO'ers die informatie over oppositieleden verzamelen en 
de opdracht hebben de publieke opinie over de MKO negatief te beïnvloeden. 

De IND laat weten niet te kunnen reageren, omdat het 'een individuele zaak betreft'. 
Misschien zitten er infiltranten in het tolkenbestand van de AIVD 
 
Graphic

 
Trouwfoto uit 2005 van Behzad Alishahi en zijn vrouw Nahid.
Foto privécollectie
Nahid Alishahi in haar woning, haar man Behzad zit vast in Detentiecentrum Zeist.
Foto An-Sofie Kesteleyn
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Journalism (70%); Refugees (65%); State Departments + Foreign Services 
(63%); Weapons Of Mass Destruction (63%) 
 

Load-Date: August 18, 2014

 
End of Document





Pro Patria wil anti-IS-mars in Haagse wijk Transvaal
de Volkskrant
19 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 546 words
Byline: NINA SCHUYFFEL
Body


Verplaatsing wegens demonstratieverbod in Schilderswijk 
Omdat Pro Patria van burgemeester Jozias van Aartsen op 20 september niet door de Haagse Schilderswijk mag 
lopen, wil de organisatie het aangekondigde protest tegen moslimextremisme naar de naastgelegen wijk Transvaal 
verplaatsen. 'Op deze wijk rust namelijk geen veto van de burgemeester en dit is een van de twee wijken waar de 
IS-aanhang sterk aanwezig is', aldus Pro Patria ('Voor het Vaderland') . 
Van Aartsen besloot vorige week dat er de komende twee maanden geen enkele aan IS gekoppelde demonstratie 
meer mag plaatsvinden in de Schilderswijk, nadat eerdere protesten uit de hand waren gelopen. Zo gooiden 
moslimjongeren op 10 augustus stenen naar demonstranten en werden meerdere mensen opgepakt. Twee 
verdachten zitten nog vast. 'Als ze nu weer afkomen op onze mars, is het duidelijk wie de agressors zijn', zegt een 
woordvoerder van Pro Patria. 

In Transvaal wonen bijna zestienduizend mensen, ongeveer de helft van het aantal inwoners van de Schilderswijk. 
De buurten liggen vlak naast elkaar en kampen met dezelfde problemen: negen op de tien inwoners zijn van 
allochtone afkomst, bijna de helft van de jongeren groeit op in armoede. De bewoners van Transvaal zijn erg 
negatief over hun wijk. Ze klagen over verloedering, overlast en dreiging en ze voelen zich niet veilig. In Transvaal 
komen vooral veel straatroof en zakkenrollerij voor. 

Van Aartsen zei vorige week de inwoners te willen beschermen. De extreem-rechtse Nederlandse Volksunie (NVU) 
heeft aangekondigd naar de rechter te stappen vanwege het demonstratieverbod. Volgens hoogleraar strafrecht 
Paul Bovend'Eert is het verbod in strijd met de wet. 'Iedereen heeft het recht om te demonstreren. De burgemeester 
kan niet zomaar een integraal demonstratieverbod afkondigen in een bepaald gebied. Hij zou per individueel geval 
moeten beoordelen of er een reden is voor een verbod.' 

Bovendien heeft een protestverbod volgens Bovend'Eert niet veel zin als demonstranten gewoon een paar honderd 
meter verderop actie kunnen voeren. 'Zo'n maatregel lokt alleen maar meer agressie uit.' 

De gemeente wil niet op de zaken vooruitlopen. 'We zullen contact opnemen met de organisatie over wat zij nou 
precies wil', zegt een woordvoerder van de burgemeester. 'Op basis daarvan wordt bepaald wat er kan en wat er 
mag.' Of de burgemeester van plan is in nog meer gebieden een demonstratieverbod af te kondigen, kan hij niet 
zeggen. 

Geert Wilders kondigde al voor het demonstratieverbod aan mee te willen lopen met Pro Patria. Volgens de PVV-
leider is demonstreren op een andere locatie dan de Schilderswijk 'meegaan met de IS-capitulatie van lafaard Van 
Aartsen'. Ook fans van voetbalclub ADO Den Haag hebben aangekondigd te gaan demonstreren op 20 september. 
Ook aan de andere zijde hebben betogers tegen 'nationalisten en rechts-extremisten' demonstraties aangemeld: de 
Muslim Defence League (MDL) Holland claimde alvast het Malieveld. 

Pro Patria hoopt dat de verplaatsing van de demonstratie 'deëscalerend werkt' en dat extreem-rechtse betogers 
niet meeliften op de 'Mars van de vrijheid'. De demonstratie zal worden begeleid door professionele beveiligers. 
Hoeveel mensen er op 20 september op de protesten zullen afkomen, is volgens de gemeente niet duidelijk. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Protests + Demonstrations (94%); Freedom Of Expression (77%); Police Forces (76%) 
 

Load-Date: August 18, 2014

 
End of Document





Gribus
de Volkskrant
19 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 3163 words
Byline: DOOR ANNEKE STOFFELEN ILLUSTRATIES MARTYN F. OVERWEEL
Body


Reportage Eurolines Leven 
Wie reist er nog met een Eurolinesbus nu je voor bijna hetzelfde geld met het vliegtuig veel sneller op de plaats van 
bestemming kunt komen? Verslaggeefster Anneke Stoffelen stapte in de bus, doorkruiste elf landen en maakte veel 
merkwaardigs mee. 
De wachtende vrouw met het gifgroene rolkoffertje heeft een plastic tasje bij zich. Er puilt een bosje verse lavendel 
uit. Het is half zes in de ochtend, het busstation is nog donker en de rolluiken van het Eurolines-kantoor zitten 
potdicht. 

Toch staat er al een gemêleerd gezelschap te wachten op deze nieuwe dag, die hen naar de diepste uithoeken van 
Europa zal brengen. Er zijn vier gehoofddoekte vrouwen met volgepakte geruite tassen, een jong meisje met een 
glitterpet en een handvol alleenreizende mannen. Maar geen van hen is zo goed voorbereid als de dame met de 
lavendel. 

Als je al vaker met Eurolines het continent hebt doorkruist , weet dat je na twintig uur in de zure lichaamswalm van 
medepassagiers snakt naar iets bloemetjesfris. De synthetische geur van pakweg een Fa-deodorant biedt dan 
geen soelaas. Maar vers geplukte lavendel om zo nu en dan even in naar adem te happen? Dat is Eurolines voor 
gevorderden. 

Al bijna dertig jaar trekt het internationale busnetwerk een spinnenweb over de kaart van Europa. Van Riga tot 
Faro, voor Eurolines kent het continent geen geheimen. 

Maar wie reist er anno 2014 nog met de bus? De bekendste passagier is Mehdi N., de voormalig Syrië-strijder die 
wordt verdacht van de aanslag op het Joods Museum in Brussel. Dit voorjaar werd hij in Marseille aangehouden in 
een Eurolinesbus, een revolver in zijn binnenzak. In zijn bagage vond de politie een kalasjnikov en een 
'indrukwekkende hoeveelheid munitie van groot kaliber'. 

Wie niet voortvluchtig is of wapens te vervoeren heeft, lijkt met het vliegtuig beter af. Met Ryanair, Easyjet of Wizz 
Air vlieg je tegenwoordig immers voor 50 of 100 euro naar dezelfde bestemmingen. Dat scheelt gauw twintig uur 
reistijd. Wat bezielt reizigers om zichzelf te kwellen in een krap bemeten stoeltje in een touringcar? 

Eurolines claimt in reclames 'de meest milieuvriendelijke manier van vervoer' te zijn. Op een tocht door Europa in 
drie etappes (74 busuren, elf landen) blijkt CO2-uitstoot wel de laatste zorg aan het hoofd van de gemiddelde 
passagier. Wie met Eurolines reist, doet dat omdat hij die paar tientjes extra voor een vliegticket echt niet kan 
missen. Omdat er veel spullen naar de familie in het thuisland moeten, bij elkaar gespaard met een baantje aan de 
onderkant van de arbeidsmarkt. Of om al te strenge controles van rammelende identiteitsbewijzen of dubieuze 
bagage te omzeilen. 

Klassieke toeristen zijn een minderheid. Eurolines is er vooral voor iedereen die in het schemergebied van een 
samengesmolten Europa zoekt naar een beter bestaan. 

ETAPPE 1 AMSTERDAM 

Lijn 294 richting Roemenië wordt conform ongeschreven Eurolineswetten bestuurd door een nors kijkende 
chauffeur die het Engels noch het Nederlands machtig is. Stuurs gebaart hij dat we alleen de achteringang mogen 
gebruiken. Paspoorten worden niet gecheckt. 

Met slechts twee andere passagiers vertrekt de bus tegen zessen richting het zuiden. Een van hen is een gelikte 
Roemeense twintiger met twinkelende ogen, het witte shirtje om de biceps gespannen. Andrej 1, zo zal hij zich later 
voorstellen. 'But you can call me baby', voegt hij er grijnzend aan toe. 

Andrej heeft een maand in een Amsterdamse club gewerkt, zegt hij. Hij opent een reep Milka-chocolade. 'Wil je 
ook?' Hij kwam tijdelijk naar Nederland omdat de arbeidsmarkt in Roemenië beroerd is. Nu keert hij terug naar zijn 
thuisstad Faragas, met splinternieuwe blauwe Nikes aan zijn voeten. 

Hij doet een beetje vaag over de werkzaamheden waarmee hij zijn sneakers bij elkaar heeft verdiend. 'Gewoon, het 
werk dat je in een club doet.' Lacht veelbetekenend. Dan, na enig aandringen: 'Ik heb drankjes geserveerd.' Op de 
vraag in welke club hij werkte, noemt hij Habibi. Dat is een Arabische homobar in Amsterdam die al een jaar 
gesloten blijkt. Het adres kan Andrej zich niet herinneren. 

Een etmaal later zal hij zich op een Hongaarse parkeerplaats afvragen: 'Ben jij van de politie ofzo? Je stelt zo veel 
vragen.' 

BRUSSEL 

'Hm, er zijn ook zwarte mensen hier', mompelt Silvi Möller, van oorsprong Roemeense. Met haar zoontjes is ze in 
Rotterdam ingecheckt. Nu kijkt ze misprijzend toe hoe een zigeunerfamilie in Brussel vrachten met spullen onderin 
de bus laadt. De bustrip van 36 uur is voor Silvi een soort jeugdsentiment. 'Toen ik net in Duitsland woonde, vijftien 
jaar geleden, ging ik altijd met Eurolines.' 

Ze besloot lastminute om met haar twee kinderen haar ouders in Transsylvanië te bezoeken. Vliegtickets kostten 
900 euro. 'Als je op het laatste moment beslist, is de bus goedkoper. En voor de jongens is het een mooi avontuur.' 

Je moet een beetje geluk hebben met wie je treft, zegt de hoogblonde Silvi. 'Soms kom je vriendelijke mensen 
tegen. Maar er zijn er ook bij die stinken.' 

Florin, op weg naar zijn ouders in Boekarest, gebaart veelbetekenend naar de Roma-familie. 'Vorig jaar ging zo'n 
familie achterin op een campingtafel een maaltijd bereiden. De stank was verschrikkelijk, maar de chauffeur zei er 
niks van.' 

Hij reisde een keer of zes per bus naar Roemenië. Best te doen, vindt hij, als je een paar vuistregels in acht neemt. 
'Be careful for your butt and your bag, or in twenty hours both of them will be gone', poneert hij zijn eerste wijsheid 
die zo op een wc-tegeltje had gekund. 

Florins tweede advies: nooit uren tellen. 'Dan maak je jezelf gek. Want de bus doet er vaak langer over. Dan denk 
je dat je er bijna bent, en moet je nog zoveel uur. Het is beter om helemaal niet op de tijd te letten.' 

LUIK 

Op het tankstation in Luik, de vijfde halte waar passagiers worden opgepikt, zijn geen wc's. Een Roma-vrouw in 
een lange rode rok trekt in een hoekje van de aangrenzende parkeergarage de broek van haar dochtertje omlaag. 
Het kind hurkt en laat haar plas lopen. 

Als de bus weer optrekt, vertelt Florin over zijn werk als masseur in een Chinese artsenpraktijk, tot voor kort in 
Amsterdam. Een heel verhaal. 'Heb je even?' We hebben nog minstens 24 uur. Toen zijn baas dit voorjaar in China 
was, nam een broer de praktijk in Amsterdam-West tijdelijk over. 'Een Chinese bende maakte misbruik van die 
situatie. Ze wilden ons pand. Die broer werd bedreigd en in elkaar geslagen. Hij was doodsbang.' De politie deed 
volgens Florin niks. En de Nederlandse huisbaas kon het niet zoveel schelen. 'Zolang de huur maar wordt betaald.' 
Het huurcontract kwam in handen van de bende. Die liet volgens Florin meisjes uit China komen. 'Nu is het een 
massagesalon met prostitutie, waar ze aan 'happy endings' doen.' 

De Chinees zette de praktijk voort in Den Bosch. Florin: 'Tenminste lekker rustig.' 

AKEN 

Een fiets in bubbeltjesplastic staat klaar voor het laadruim, vier Turkentassen omwikkeld met bruine tape, een grote 
kartonnen doos. Het is toegestaan 40 kilo bagage mee te nemen in de Eurolinesbus, twee keer zoveel als op de 
meeste vliegreizen. 'Daarom reis ik liever met de bus', zegt Florin. 'Mijn ouders zijn een huis aan het bouwen. Ze 
sturen een boodschappenlijst met spullen die in Nederland goedkoper zijn, zoals lampen.' 

Uit een plastic Lidl-tas haalt de buschauffeur een weegschaal tevoorschijn. De Turkentassen worden erop gezet, 
terwijl de buschauffeur op zijn rekenmachine tikt. Wie meer dan 40 kilo meeneemt, betaalt 1,50 euro per kilo extra. 

Magdalena Harnicsh, een magere vrouw met doorrookt gezicht en stoïcijnse blik, hoeft niet bij te betalen. Ze reist 
naar Arad in Roemenië. Daar woont haar 12-jarige zoon in bij haar ex-man. Magdalena voelde zich vijf jaar geleden 
door armoede gedwongen om in een Duitse fabriek te gaan werken. 

'Of ik mijn familie mis? Welke familie? Mijn ouders zijn dood, met mijn broers en zus heb ik geen contact. Ik heb 
alleen mijn zoon.' Die ziet ze maar drie of vier keer per jaar. 'Ik heb kleren voor hem meegenomen, shampoo, 
douchegel. Dat soort dingen zijn in Duitsland goedkoper.' Ook in haar bagage: 20 kilo hondenvoer voor de hond 
van haar ex-schoonmoeder. Magdalena grijnst. 'Een vriend van me werkt in die fabriek, hij krijgt het gratis.' 

Het voordeel van Eurolines is niet alleen dat je veel spullen mag vervoeren. Er controleert ook niemand wat je 
meeneemt. Dat trekt allerlei criminele handeltjes aan. In juli nog ontdekte de Franse politie een tas vol wapens en 
munitie in het laadruim van een Eurolinesbus onderweg van Amsterdam naar Londen. Soms worden drugs 
gevonden. 

Er gebeuren zo veel gekke dingen bij Eurolines, verzucht Magdalena. Na pakweg dertig trips kijkt ze nergens meer 
van op. 'Een keer is er 300 euro uit mijn tas gehaald. Daarom neem ik tegenwoordig hooguit 15 euro en een pakje 
sigaretten mee.' Het gevaarlijkst zijn de stops 's nachts. Ze heeft gezien hoe een medepassagier op een verlaten 
parkeerplaats met een mes werd bedreigd, 'door zo'n zigeuner'. 'Hij was gewond aan zijn hand. Ook een oud 
vrouwtje werd van haar geld beroofd. Het ergste vind ik dat het de buschauffeurs niks kan schelen. Die gewonde 
jongen vroeg hulp. De chauffeur keek op zijn horloge en zei: 'Ga je nou nog instappen, of blijf je hier?' 

Magdalena, verbitterd: 'Als jou bij Eurolines iets overkomt, sta je er alleen voor.' 

LANGS DE M5 HONGARIJE 

De lampen in het gangpad lichten onbarmhartig op. Het is half drie. Slaapdronken schuifelen de passagiers naar 
buiten, een matig verlichte parkeerplaats op. Binnen enkele seconden staat zo'n beetje iedereen aan een sigaret te 
trekken - nicotineverslaving is de gemene deler onder Eurolinesgangers. De versuffing wordt plots doorbroken door 
harde kreten. Een man uit de Roma-familie die ogenschijnlijk pardoes uit de bosjes komt stappen, draagt een soort 
zwart dienblad met daarop conservenblikjes en balletjes. Er wordt geduwd, getrokken en in het Roemeens gejoeld, 
en een handlanger stopt omstanders nepbiljetten van 100 euro in de handen. De man met het dienblad beweegt de 
blikjes met de balletjes vliegensvlug, kreten uitslaand die de omstanders ervan moeten overtuigen geld in te zetten 
op het spel. Een enkeling trekt de portemonnee. 

'Dit doen die zigeuners altijd 's nachts', zegt Magdalena. 'Terwijl de een de mensen afleidt met een gokspel, graait 
een ander intussen de tassen leeg. Hou je je rugzak goed vast?' 

ARAD 

Voor in de bus houdt Silvi een plastic zak onder de kin van haar 9-jarige zoontje Marco. Hij geeft over. De bus is net 
de Hongaars-Roemeense grens gepasseerd. 'Mama, de volgende keer dat jij met de bus gaat, koop ik van mijn 
zakgeld een vliegticket', zegt broer Daniël (10) wijsneuzig. 

Om half 12 plaatselijke tijd - 28,5 uur sinds het vertrek uit Amsterdam en anderhalf uur later dan het reisschema 
beloofde - bereikt de bus onze eerste tussenbestemming, de grensstad Arad. De meeste passagiers gaan nog 
twaalf uur door, naar Boekarest. Op het busstation verdringen geldwisselaars zich om de geradbraakte passagiers 
en proberen hen euro's te laten wisselen tegen Roemeense lei. 

ETAPPE 2 

GRENSOVERGANG NADLAC 

Een nors kijkende douanier bij de Hongaarse grens stapt door de bus die vanuit Roemenië via Boedapest en 
Milaan naar Zuid-Frankrijk zal afreizen. Henriette 2, een naïef Roemeens meisje met peroxideblond haar, kijkt 
nerveus. Als de beambte haar identiteitskaart met een kort knikje teruggeeft, slaakt ze een diepe zucht van 
verlichting. 'Ik was mijn kaart kwijt en nu zit er een scheurtje in', verklaart ze haar zenuwen. 

Het felroze laktasje op schoot verraadt Henriettes eindbestemming: 'Nice', staat er in zwierige witte letters op. 'Mijn 
vriend werkt in Frankrijk als verhuizer', zegt ze. 'Ik ga een maand bij hem op bezoek.' Om de haverklap trekt ze uit 
het tasje een envelop met foto's van haar baby van elf maanden. Als een actrice in een soapserie strijkt Henriette 
met theatrale gebaren over het gezicht van haar dochtertje. 'Ik heb mijn baby nog nooit alleen gelaten. Ik mis haar 
nu al.' 

Hoewel alle passagiers inmiddels hun papieren hebben getoond, vertrouwt de Hongaarse grensbewaking de 
situatie allerminst. Het is na negenen en alle inzittenden worden de bus uit gedirigeerd, het donker in. De douane is 
er met het paspoort van een Amerikaanse jongen vandoor. Hij klampt wanhopig een van de douaniers aan. 'Wat is 
er aan de hand? Waar is mijn paspoort?' Hij had net zo goed tegen de muur van het grenskantoortje kunnen 
praten, zijn Engels wordt hier moedwillig niet begrepen. 

De douane duikt in de laadruimte, neust in wat koffers en tassen. 'Dat doen ze om te kijken of we geen illegalen 
meenemen', weet Henriette. 

OP DE A1 IN SLOVENIË 

De hele nacht wordt er in de bus geschoten, gescholden, gesekst en geracet. De passagiers verschuilen zich 
achter zonnebrillen en jassen om ondanks het geflikker op de tv-schermen wat slaap te kunnen vatten. De vraag of 
de televisies uit kunnen, stuit op een bars 'No English' van de bijrijder. In het Spaans zegt hij later dat er ook 
inzittenden zijn die wel kijken. Daarmee doelt hij vooral op zichzelf. 

Saman Momeni 3 probeert het lampje boven haar stoel aan te knippen om dan tenminste iets te kunnen lezen. 'O 
ja, die doet het natuurlijk niet', zucht de architectuurstudente uit Iran. Met haar glittersandaaltjes en strak 
aangebrachte eyeliner steekt ze chic af tegen de meeste andere passagiers. Ze studeert in Boedapest, maar gaat 
nu met haar zus vakantievieren in Zuid-Frankrijk. 'Ik moest veel spullen meenemen, dan is de bus het goedkoopst.' 

MILAAN 

Na twintig uur bereiken we tussenstop twee: station Lampugnano in Milaan. Ook de Indiër Asim Goyal (24) houdt 
hier halt. Hij was voor zijn studie een halfjaar op uitwisseling in Kopenhagen en nu reist hij samen met een vriend 
door het continent op een maandpas van Eurolines: voor 380 euro onbeperkt bussen. 'Je kunt ook gaan interrailen 
voor ongeveer hetzelfde bedrag. Maar de trein is minder flexibel, je moet meestal vooraf reserveren. In de bus kun 
je altijd mee. En je ontmoet vaak grappige mensen.' 

Wat een beetje tegenvalt: de beloofde wifi doet het zelden. 'En er zou stroom zijn om je telefoon op te laden, maar 
die heb ik niet kunnen vinden.' Asim was al in Amsterdam, Parijs, Wenen en Boedapest en straks gaat hij weer 
verder naar Rome en Barcelona. 'We blijven steeds maar twee dagen op een plek. Weet jij wat er te zien is in 
Milaan?' 

ETAPPE 3 TURIJN 

De bus met eindbestemming Amsterdam stopt in Turijn niet ver van een woonwagenkamp. Buiten hangt een 
wietlucht. De kebabtent op het hoekje profiteert van de reizigers die hier rondhangen, wachtend op hun aansluiting. 
Een Afrikaanse man stort zich blootsvoets op het asfalt, pal voor de bus naar Lyon. Met het hoofd richting Mekka 
houdt hij zijn gebed. Na afloop kust hij het wegdek. Hij trekt zijn slofjes aan, zet een petje op en stapt de bus in. 

TUNNEL DU MONT BLANC 

Twee Franse politieagenten lopen door het gangpad en nemen alle paspoorten in. De bus staat vlak voor de Mont 
Blanc-tunnel, die van Italië naar Frankrijk voert. De ene agent tuurt twijfelend naar de documenten van een 
Arabische man in een blauwe trainingsbroek. 'Votre billet?', vraagt hij. De Arabier kijkt hem niet begrijpend aan. 
'Can I see your bus ticket? Biglietto?', probeert de politieman. Na een paar minuten komt het Eurolinesticket uit een 
tas. De agenten verdwijnen met alle reisdocumenten naar een kantoortje. De Arabische man is zichtbaar 
zenuwachtig. Gaat staan. En toch maar weer zitten. 

Systematische grenscontroles zijn binnen de Schengenzone niet toegestaan. Maar politie en marechaussee mogen 
wel toezichtcontroles houden als er 'gerede vermoedens' zijn dat de vreemdelingenwet wordt overtreden of er 
sprake is van strafbare feiten, zoals mensenhandel of drugssmokkel. In de praktijk is alleen het blauwrode 
Eurolineslogo vaak al genoeg voor die gerede vermoedens - de bussen worden er buitenproportioneel vaak 
uitgepikt aan de grens. 

Niet geheel zonder reden. De marechaussee controleerde in 2010 bij grensovergang Hazeldonk 319 keer een 
Eurolinesbus. Daarbij werden 147 mensen zonder geldige verblijfspapieren aangetroffen en 24 vervalste 
paspoorten, blijkt uit een uitspraak van de vreemdelingenrechter in Den Haag. 

Hoewel marketingmanager Hugo Faria van Eurolines zegt dat paspoorten voor het instappen standaard worden 
gecheckt, blijkt daar tijdens deze reis niets van - geen enkele chauffeur vraagt om een reisdocument. 

De Arabier krijgt na twintig minuten zijn papieren terug van de Franse agent. Tout va bien. 

PARIJS 

Het belangrijkste Eurolinesstation van Frankrijk bevindt zich in een troosteloze parkeergarage in de Parijse banlieue 
Saint-Denis. Dicht bij de doelgroep, kun je zeggen. Het is half zeven 's ochtends als de buschauffeur hier een 
pauze van een uur aankondigt. 

Een Eritreër die in Culemborg in een asielzoekerscentrum woont, kijkt verdwaasd om zich heen. Hij kreeg onlangs 
een tijdelijke verblijfsvergunning en komt terug van zijn eerste vakantie, een bezoekje aan een vriendin in Genève. 
'De bus is goedkoop en je kunt onderweg wat zien', zegt hij, onderwijl vreemd met zijn ogen rollend. 'Maar wat doen 
we hier?' 

'We zijn te vroeg omdat ze tijd incalculeren voor de controles bij de Zwitserse grens', weet Ahmed. 'Maar dit keer 
hadden we geluk.' Ahmed is een Marokkaan met een Italiaans paspoort, die tevens de helft van de tijd in België 
woont en werkt. Zodoende is hij een ervaren Eurolinesganger. 'De Zwitsers willen soms in alle koffers en tassen 
kijken. Dan sta je een uur te wachten.' Hij rookt een sigaret bij de opening van de parkeergarage, die uitkijkt op de 
ochtendspits op een afslag van de Périphérique. 'Ze zijn ook streng op de papieren. Ik heb deze zomer al twee keer 
meegemaakt dat er Syriërs zonder verblijfsvergunning werden geweigerd.' 

De bus rijdt dan terug naar de eerste de beste meubelboulevard of parkeerplaats voor de grens, waar de papierloze 
zonder pardon op straat wordt gezet. 

Eurolines is hard en wacht op niemand. Dat blijkt wel als de Poolse chauffeur tegen half acht de parkeergarage 
uitdraait. Een twintiger komt zwaaiend aangerend, hij wil nog mee. Als de buschauffeur duidelijk maakt dat hij 
geenszins van plan is te stoppen, slaat de jongen tegen het bestuurdersraam. Er klinkt een tirade in het Pools. 'Dat 
was heftig', zegt een geschrokken Albanees, die een beetje Pools verstaat. 'De chauffeur noemde die jongen een 
hoerenzoon.' 

De twintiger blijft beduusd achter. Terwijl de chauffeur wegrijdt, gilt hij in steenkolenengels uit het open raam: 'You 
take next bus to Amsterdam.' 


Eurolines: 29 busbedrijven 
Eurolines is een samenwerkingsverband van 29 onafhankelijke busbedrijven door heel Europa. In Nederland, 
België, Frankrijk en Portugal is Eurolines in handen van het Franse bedrijf Veolia Transport. Daarmee is Veolia de 
grootste speler binnen het internationale busnetwerk. Naar eigen zeggen vervoert Eurolines 3,5 miljoen passagiers 
per jaar naar 600 bestemmingen in 25 landen. In Nederland zijn er twaalf opstaphaltes. Vanuit Nederland is Parijs 
volgens Eurolines de populairste bestemming. 
 
Graphic

 
Martyn F. Overweel
X
 Andrej
 Henriëtte
 Saman Momeni
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Company:  EASYJET PLC (53%);  RYANAIR HOLDINGS PLC (53%) 
 

Industry: Public Transportation (94%) 
 

Load-Date: August 18, 2014

 
End of Document





In stelling
de Volkskrant
19 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1273 words
Byline: DOOR ROBERT VUIJSJE FOTO ROBIN DE PUY
Body


Land van afkomst Interview Appa 
Welke rol speelt afkomst in een leven in Nederland? Robert Vuijsje onderzoekt dat in een reeks interviews. Rapper 
Appa houdt zijn principes in ere. 
Hij vraagt: 'Jij bent een Jood, toch? Ik vraag het je op de man af, misschien kun jij het me uitleggen. Waarom 
moeten Joden altijd, maar dan ook al-tijd, die oorlog erbij halen? Ie-de-re keer als er iets gebeurt meteen dat zelfde 
kaartje trekken. Steeds dezelfde troefkaart. En maar het slachtoffertje spelen. We geloven het allang niet meer. 
Hou er mee op. 

'En nog iets. Ik ben een zapper, ik ga langs alle tv-zenders. Als Israël iets doet, zie ik meteen overal documentaires 
over de Tweede Wereldoorlog. Op Discovery, de BBC, alles. Wat is dat, waar komen die programma's vandaan? 
Meestal is het alleen met 4 mei, toch? Is het om goed te praten wat Israël uithaalt?' 

Een laatste vraag: 'Weet je nog dat ze in Nederland halal vlees wilden afschaffen? Het was zogenaamd 
dierenmishandeling, weet ik veel wat ze hadden bedacht. Aan ons hadden ze schijt. Schijt. Dat wij geen vlees meer 
konden eten? Schijt, het maakte ze niks uit. Pas nadat die Joden erbij waren gekomen met hun kosjere vlees, toen 
kregen we ineens onze zin.' 

Bij de pro-Palestijnse demonstraties in Den Haag, Amsterdam en Rotterdam was hij een van de belangrijkste 
sprekers. Marokkaanse jongens zien hem als een voorbeeld. 

'Daarvan ben ik me wel bewust. Terwijl ik volgens mij helemaal geen voorbeeld ben, ik doe ook van alles verkeerd. 
Op die demonstraties zei ik bij elke speech: spreek je uit. De Nederlandse regering kiest de kant van Israël en heeft 
schijt aan de Palestijnen. Laat je horen over dat schandaal. Maar overschrijd geen grenzen. Raddraaiers zitten er 
ook tussen bij die demonstraties, dat hou je altijd. Bij de demonstratie in Amsterdam zag ik dat de ME langsliep en 
tikkies uitdeelde met hun stok, om een reactie uit te lokken. Ze hoopten dat we tegen ze gingen vechten. Ik zag het 
gebeuren, pakte de microfoon en riep dat iedereen het moest filmen. Dan heb je bewijs. Daarna stopte de politie 
ermee.' 

Hij werd geboren als Rachid El Ghazaoui in Amsterdam-Noord. 'Ghazaoui betekent: uit Gaza, daar kom ik 
oorspronkelijk vandaan. Later kwam mijn familie in Marokko terecht. Wij zijn djebella. Bergmensen betekent dat.' 

Zijn vader en opa kwamen samen naar Nederland om te werken. De hele familie woonde in één huis. 

'De Vogelbuurt werd toen verkozen als de armste wijk van Nederland. Alleen Marokkanen woonden daar. Op 
school ook. Pas toen ik 10 was, zat ik voor het eerst met een Hollands kindje in de klas, met Nederlanders had ik 
nooit contact gehad. Of ik wel Nederlands sprak? Marokkanen praten standaard Nederlands met elkaar. Standaard. 

'Later snap je het pas, dan zie je wat er is gebeurd. Vanaf het begin word je in een hokje geduwd, alsof je een soort 
randdebiel bent. Op school, overal. Ze laten je weten: dat is jouw plek, dan weet je dat. Je wordt niet serieus 
genomen als je iets vraagt. Meestal krijg je niet eens antwoord. Op de middelbare school had ik voor geschiedenis 
mevrouw Den Hollander. Zo heette ze, Den Hollander. Ik vroeg altijd: waarom leren we niets over slavernij, over de 
VOC? Dan stuurde ze me eruit, meteen. Geen antwoord, niks. Nog een voorbeeld: schoolvoetbal. Ik wil niet 
opscheppen, maar...' 
Je kon heel goed voetballen? 
'Echt goed. We waren met drie Marokkanen. Alledrie mochten we niet meedoen. Je gaat mij niet vertellen dat wij 
slechter waren dan die kokosnoten die wel mochten meedoen. Het is trots, eer, woede, over dat soort dingen gaat 
het. Dan ga je je afzetten, de criminaliteit in. Dat heb ik ook gedaan. Als ze mij zien als een boef, dan word ik dat 
ook. Ik ben een boef, maar mijn zakken zijn leeg, wat is dat? 

'Het probleem is, wanneer je erachter komt, ben je al te laat. De achterstand die ik had op een Nederlands kind met 
Nederlands sprekende ouders, die misschien wel hadden gestudeerd - het viel niet meer in te halen toen ik 16 was. 
Ik was al bijna klaar met de middelbare school.' 
Hebben Marokkanen ook zelf iets verkeerd gedaan sinds hun komst naar Nederland? 
'We hadden eerder onze mond moeten opentrekken. De mensen die als eerste kwamen, waren niet geletterd, ze 
spraken geen Nederlands. Ze kwamen hier om in fabrieken te werken, werden bij elkaar gegooid in slechte huizen 
en verder was er niets. Helemaal niets werd voor ze gedaan. Die mensen konden niet vragen: waarom worden we 
allemaal bij elkaar gezet in Amsterdam-West of Noord en dat soort buurten?' 

Een paar uur eerder schreef hij op Twitter: 'Zionisten zijn Moderne Hitlers. De overeenkomsten spreken boekdelen! 
Israël is nog erger dan Nazi Duitsland.' 
Is dat een smaakvolle vergelijking? 
'Zeker niet. Maar wat in Gaza gebeurt, is ook niet smaakvol. Het is daar ook één groot concentratiekamp. Daarom 
doe ik het zo.' 
Wat is het verschil tussen een Jood en een Israëli? 
'Ik heb het liever over zionisten. Een Israëlisch paspoort maakt je niet Joods. Het verschil is het geloof. In de Torah 
staat dat je geen land mag bezitten en al helemaal niet bezetten. Je mag niet eens een leger hebben. Zionisten 
hebben al het land ingenomen en nu maken ze Gaza kapot. 

'En kom niet aan met dat ISIS en Syrië ook heel erg zijn. Ie-de-re keer is dat wat ze zeggen: en ISIS dan, en ISIS 
dan? Ja, ISIS is ook rotzooi, dat zijn ook mensen die het geloof hebben gekaapt. Een of andere mafkees die zegt 
dat hij de baas is van de islam. Wie de fok ben jij? Je moet je focussen op één ding en ik focus me nu op Gaza.' 
Is het commercieel handig om zo uitgesproken en onderscheidend te zijn? 
'Juist niet. Ik sluit veel deuren voor mezelf, maar dat vind ik niet belangrijk. Het maakt me niet uit dat ik minder 
boekingen krijg voor optredens. Mijn principes zijn belangrijker. Als iemand me nu een miljoen euro zou bieden om 
nooit meer iets te zeggen over Gaza, dan antwoordde ik: stop dat miljoen diep in je reet. Ik wil worden herinnerd als 
iemand die wél heeft gevochten. En niet heeft gedacht: ik pak mijn geld en verder hou ik me rustig, zodat ze niet 
boos op me worden.' 

In gesprek 

Schrijver Robert Vuijsje (Alleen maar nette mensen, Beste vriend) gaat voor V in gesprek met bekende en minder 
bekende Nederlanders over de rol die hun afkomst heeft op hun leven. Hij spreekt onder anderen Corendon-
eigenaar Atilay Uslu (geboren in Turkije) en oud-presentator van het NOS Journaal Noraly Beyer (Surinaams, 
opgegroeid op de Antillen). 

Rachid El Ghazaoui 

(Nederland, 1983) is bekend als rapper Appa. 'Ja, dat betekent dronken, maar ik drink en blow niet meer, ik rook 
alleen nog sigaretten.' Zijn grootste hit is Ana Maghrabi. 'De tekst is Nederlands, alleen het refrein is Arabisch. Van 
Marokko tot Frankrijk tot Duitsland, zelfs Canada - overal zingen ze het mee, terwijl ze de Nederlandse tekst niet 
begrijpen.' Zijn videoclip van Ik heb schijt ('Aan de overheid') kwam in het nieuws door het geweld en de wapens 
die erin voorkwamen. Ook nam Appa nummers op met Badr Hari. 'Hij is een sloper op de mic, niet alleen in de ring. 
Ik maak ook de muziek die wordt gedraaid als hij opkomt voor een gevecht.' En Appa speelt een van de hoofdrollen 
in de film Infiltrant, die in oktober in de bioscoop komt. 

Nederlands 

Als het Nederlands elftal speelt. Ja, ook als er geen Marokkanen meedoen. 

Marokkaans 

Dat voel ik me elke dag. 

Eten 

Lasagne. Nee wacht, tajine. Met kip en olijven. 

Muziek 

André Hazes staat zwaar op nummer één. Verder van Otis Redding tot Tupac. En Yusuf Islam. Vroeger heette hij 
Cat Stevens. 

Beste vriend 

Nizaar. Hij komt ook uit Noord, ik ken hem al jaren. 



'Als ze mij zien als een boef, dan word ik dat ook. Ik ben een boef, maar mijn zakken zijn leeg, wat is dat?' 
 
Graphic

 
Robin De Puy
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Religion + Spirituality (94%); Israeli-Palestinian Conflicts (71%); Ethnic Groups (63%); Jews + Judaism 
(62%) 
 

Load-Date: August 18, 2014

 
End of Document





Vluchtende burgers gedood bij Loehansk
de Volkskrant
19 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 12
Length: 513 words
Byline: VAN ONZE CORRESPONDENT JAN HUNIN
Body


Oekraïne beschuldigt rebellen van beschieting vluchtelingenkonvooi; separatisten ontkennen 
Het Oekraïense leger heeft de pro-Russische rebellen ervan beschuldigd een vluchtelingenkonvooi uit het 
belegerde Loehansk met raketten te hebben bestookt. Er zouden tientallen mensen zijn omgekomen. 
De aanval vond op plaats in de buurt van het stadje Novosvetlovka, op de weg die Loehansk met de rest van het 
door de rebellen gecontroleerde gebied verbindt. Door de zware gevechten van de afgelopen dagen is die 
langzaam maar zeker van een 'weg des levens' in een 'weg des doods' aan het veranderen. 

Wie er precies voor de aanval verantwoordelijk is, viel maandag niet uit te maken. Kiev heeft de rebellen er al vaker 
van beschuldigd hun eigen burgers aan te vallen, maar heeft daar nog geen bewijs voor geleverd. Zelf neemt het 
Oekraïense leger al wekenlang Donetsk en Loehansk onder vuur. Vooral in die laatste stad is de toestand 
dramatisch. Door de aanhoudende beschietingen hebben de afgelopen weken meer dan de helft van de half 
miljoen inwoners Loehansk verlaten. 

Veel meer zullen het er allicht niet worden. Door de omsingeling van de stad door het Oekraïense leger is vluchten 
een hachelijke onderneming geworden. In de buurt van de plaats waar het vluchtelingenkonvooi werd 
aangevallen wordt zo zwaar gevochten dat de 'weg des levens' er afgesloten bijligt. Het is onmogelijk geworden om 
vanuit Loehansk veilig in het door de rebellen gecontroleerde Krasnodon te komen. Het Oekraïense leger zou bezig 
zijn mijnen op de weg te leggen. 

Dat is niet alleen slecht nieuws voor de rebellen, maar ook voor het Russische hulpkonvooi, dat aan de grens staat 
te wachten om Oekraïne binnen te rijden. Het Rode Kruis, dat de 287 vrachtwagens met hulpgoederen moet 
begeleiden, wil alleen meewerken als veiligheidswaarborgen worden geboden, wat gezien de aanhoudende 
gevechten twijfelachtig is. 

Maandag lukte het de Russen niet eens om met een klein konvooi van zestien vrachtwagens de grens over te 
steken. De Oekraïense douaniers, die volgens de gemaakte afspraken het recht hebben om de lading te 
inspecteren, weigerden de nodige papieren te leveren, vertelt een woordvoerder van de rebellen. Vanwege de 
aanhoudende militaire steun van Moskou aan de rebellen ziet Kiev de Russen liever niet komen. 

Het Russische konvooi kan natuurlijk altijd proberen op eigen houtje naar Loehansk te rijden. Omdat het gebied 
rond Izvarine stevig in handen is van de pro-Russische rebellen, kan het zonder problemen de grens overrijden. 
Maar op weg naar Loehansk zou dan een gevaarlijke confrontatie met het Oekraïense leger dreigen. Die zou door 
Moskou kunnen worden aangegrepen om Oekraïne militair binnen te vallen. 

Voorlopig is het de burgerbevolking die de hoogste prijs betaalt voor de oorlog. Vluchten kan bijna niet meer, en 
diegenen die terug naar huis willen, zitten vast. Bij de grensovergang in Izvarine zijn een paar vrouwen naar een 
manier aan het zoeken om Loehansk te bereiken. Uiteindelijk geven ze het op. Het is te gevaarlijk. Ze zullen nog 
maar een nachtje in hun bus blijven slapen. 
 
Graphic

 
Een 4-jarige Oekraïens jongetje loopt al spelend door een vluchtelingenkamp in de Russische regio Rostov.
Foto Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); International Relations (94%); Terrorist Organizations (78%); Military Weapons 
(69%); State Departments + Foreign Services (63%); Chemical + Biological Weapons (63%) 
 

Load-Date: August 18, 2014

 
End of Document





Modern feminisme is laf en apologetisch
de Volkskrant
19 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 999 words
Byline: SOPHIE MERLE
Body


Feminisme 
Van een militante gelijkheidsideologie is het feminisme verworden tot inhoudsloze modekreet. 
Eén van de meeste vermoeiende vragen die je als vrouw gesteld kan worden is of je een feministe bent. Het is 
eigenlijk bijna onmogelijk om daar antwoord op te geven, aangezien het tegenwoordig volkomen onduidelijk is wat 
er met 'feminisme' bedoeld wordt. Aan alles kan wel een feministische draai worden gegeven. 

En dat gebeurt ook. Fulltime werken is feminisme, maar de keuzevrijheid om parttime te werken is ook feminisme. 
Kiezen voor het dragen van een hoofddoek is feminisme. Het niet dragen van een hoofddoek is feminisme. Alles 
net zoals mannen willen doen is feminisme. Alles anders dan mannen willen doen is feminisme. Vrouwelijke 
premier worden is feminisme. In je blootje in een videoclip provocatief op een sloopbal rondslingeren is feminisme. 

Kortom, het feminisme is van militante gelijkheidsideologie ontaard tot een vage, inhoudsloze modekreet die te pas 
en onpas gebruikt wordt en vooral niks meer durft uit te sluiten. Het feminisme van de 21st eeuw is opportunistisch 
en relativistisch. Het is feminisme op wieltjes: je kunt er alle kanten mee op. 

Dat het westerse feminisme failliet is, blijkt niet alleen uit de dalende oplage van Opzij. Het blijkt ook uit een 
interview met de nieuwe hoofdredactrice van het feministische maandblad in de Volkskrant van 15 augustus. 
Toegegeven, de vraagstelling was nogal zwart-wit, maar zelfs de meest karikaturale stellingen zouden toch niet 
moeten leiden tot een situatie waarin het dragen van de hoofddoek in West-Europa als symbool van westerse 
vrijheid wordt verdedigd, terwijl roze meisjes-Lego als voorbeeld van onderdrukking (want rolbevestigend) wordt 
beschouwd. Er schuilt toch wel wat meer culturele dwang en seksisme in de traditie waaruit de hoofddoek 
voortkomt dan in een geëmancipeerde vrijemarkteconomie die ouders en kinderen heel veel keuzemogelijkheden 
biedt op het gebied van speelgoed. 

Traditionele rolpatronen bestaan ook in de westerse cultuur, maar in tegenstelling tot de meeste niet-westerse 
culturen, bestaat er in het Westen, meer dan waar dan ook, de vrijheid en de ruimte om je niks van die rolpatronen 
aan te trekken zonder daar zeer nadelige gevolgen van te ondervinden. Dat maakt de verdediging van de 
hoofddoek en de aanval op roze Lego des te absurder: er wordt dwang geconstateerd waar die niet bestaat, en 
daar waar het risico op vrouwenonderdrukking nog het grootste is, is er vooral sprake van 'keuzevrijheid'. 

De aanname dat de keuze voor een hoofddoek in de westerse wereld altijd plaats vindt in een situatie van volkome 
vrijheid is buitengewoon slordig en gemakzuchtig. Dat er in Nederland de jure de vrijheid bestaat om een 
hoofddoek te dragen, of niet te dragen, betekent niet dat het altijd keuzevrijheid is die de facto ten grondslag ligt 
aan die keuze. Het is wishful thinking om te veronderstellen dat westerse normen (i.e. gelijkheid, individualisme en 
keuzevrijheid) meer invloed hebben op islamitische migrantenvrouwen dan religieuze dwang, familiedruk en 
traditio- nele islamitische waarden uit hun directe omgeving. 

In sommige gevallen is het dragen van de hoofddoek niet het gevolg van vrijheid maar een sleutel tot iets meer 
vrijheid. Zolang meisjes braaf via een hoofddoek het imago van vroomheid hoog houden, wordt er minder op ze 
gelet. De hoofddoek fungeert dan als ruilmiddel voor meer bewegingsvrijheid. In weer andere gevallen is het 
dragen van de hoofddoek het gevolg van onuitgesproken terreur. In bepaalde Franse banlieues is de kans om 
slachtoffer te worden van brute groepsverkrachtingen, de 'tournantes' (afgeleid van tourner, zo genoemd omdat het 
meisje in een kring wordt doorgegeven waarin ieder haar op zijn beurt kan verkrachten), significant groter wanneer 
men na zonsondergang naar buiten gaat zonder dan met hoofddoek. In deze specifieke context is het dragen van 
een hoofddoek toch eerder een vorm van zelfbescherming dan een uiting van keuzevrijheid. 

Het dragen van een hoofddoek in Europa kan staan voor vrijheid, voor onderdrukking of voor compromis. Het is 
onmogelijk om als buitenstaander te beoordelen wat de werkelijke beweegredenen zijn van vrouwen die 
hoofddoeken dragen. Misschien zijn ze zeer gelovig. Misschien zijn ze bang. Misschien willen ze hun ouders niet 
kwetsen. Misschien willen ze gewoon met rust gelaten worden. Maar laten we ons niet voor de gek houden en 
wegkijken wanneer er naast vrijheid, zeker ook sprake is van onderwerping. 

Het meeste extreme voorbeeld van het selectief-radicaal, apologetisch wegkijkfeminisme is Germaine Greer, 
boegbeeld van de tweede feministische golf en schrijfster van De Vrouw Als Eunuch. Dezelfde vrouw die haar 
magnum opus begon met 'vrouwen beseffen niet hoezeer mannen hen verachten', zegt dertig jaar later in het 
vervolg op dat boek doodleuk dat het willen verbieden van vrouwenbesnijdenis een westerse poging is tot het 
uitroeien van een culturele identiteit. De schrijfster die, omdat er zoiets als vrouwenhaat bestaat, dan ook meteen 
botweg concludeerde dat alle mannen daar schuldig aan zijn, is daarentegen uiterst genuanceerd over 
vrouwenbesnijdenis. In het vrije Westen sleutelt men nou eenmaal ook nog wel eens aan zijn of haar lichaam met 
cosmetische operaties, tattoos en piercings. Dan moeten we, vindt Greer, Afrikaanse vrouwen ook het recht op 
besnijdenis gunnen. 

Ook hier worden dwang en vrijheid weer systematisch, en op de meest potsierlijke manier, door elkaar gehaald. Als 
er een heel hoge prijs - zoals uitstoting, vernedering, laster en soms zelfs mishandeling - voor een bepaalde keuze 
betaald moet worden, zullen maar weinig vrouwen de moed hebben die keuze te maken. Voor het zeuren over 
speelgoed wordt per slot van rekening ook een veel lagere prijs betaald dan voor het bekritiseren van een religie 
die nog wel eens neigt naar fanatisme. 
Dragen van hoofd-doek kan staan voor vrijheid, compromis of onderdrukking (SOPHIE MERLE is sociaal 
wetenschapper en beeldend kunstenaar.) 
 
Graphic

 
Gelovig of bang?
Foto Joost van den Broek / de Volkskrant
Sophie Merle
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Religion + Spirituality (94%); Freedom Of Religion (69%); Muslims + Islam (62%) 
 

Load-Date: August 18, 2014

 
End of Document





Twist over misbruik op Javaanse eliteschool
de Volkskrant
19 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 1051 words
Byline: VAN ONZE CORRESPONDENT MICHEL MAAS
Body


Reportage Jakarta International School 
Twee leraren van de Jakarta International School worden verdacht van verkrachting van twee kleuters. Maar 
niemand op de school gelooft dat zij het hebben gedaan. 
Een klein meisje schuift tussen de menigte door en deelt pamfletten uit. Zij is ongeveer even oud als de twee 
jongetjes die op haar school verkracht zouden zijn. Die jongetjes staan niet op het pamflet, maar wel de twee 
leraren die nu al 33 dagen gevangen zitten: Neil Bantleman en Ferdinant Tjiong. Zij zijn verdachten, maar de hele 
Jakarta International School, inclusief dit kleine meisje, is ervan overtuigd dat zij onschuldig zijn. 'Neil and Ferdi' zijn 
hier de slachtoffers en met hen eigenlijk de hele school. 

Daarom is er vandaag een wake, daarom houden honderden leerkrachten en ouders elkaars handen vast en 
daarvoor zingen zij deinend We Shall Overcome. Kaarsen branden en aanwezigen tekenen een petitie die al door 
meer dan 8.000 mensen is getekend. Scholen over de hele wereld doen mee met de actie 'Free Neil Bantleman 
and Ferdinant Tjiong!' De solidariteit tussen de scholen is een afspiegeling van wat er op de school zelf gebeurt. De 
mensen zoeken steun bij elkaar, vallen elkaar om de hals en houden elkaar vast. 'Er wordt veel geknuffeld, de 
laatste tijd', zegt schoolhoofd Tim Carr. 

De Jakarta International School (JIS), de meest prestigieuze en met 63 jaar een van de oudste internationale 
scholen van Indonesië, school voor kinderen van ministers, diplomaten en zakenlui, zit gevangen in een 
nachtmerrie. Een van de leerkrachten vat dat zo samen: 'Onze prachtige school is besmeurd door een donkere, 
kwade kracht die wij maar niet kunnen begrijpen of beredeneren.' 

De nachtmerrie begon met een mogelijke verkrachting. In maart verzamelde een moeder van een 5-jarig jongetje 
de media en maakte bekend dat haar zoontje op school in de toiletten zou zijn verkracht door leden van het 
schoonmaakpersoneel. Vijf schoonmakers werden opgepakt, overal werden bewakingscamera's opgehangen. 

Schoolhoofd Carr: 'Wij waren geschokt door het feit dat zoiets mogelijk was op onze school. Aantijgingen van 
seksueel misbruik zijn de allerergste zaken die een school kunnen treffen.' De moeder eiste een schadevergoeding 
van 12 miljoen dollar, een bedrag dat zij later verhoogde naar 127 miljoen. 

Dit was nog maar het begin. De verkrachtingszaak had de aandacht van de Indonesische autoriteiten op de JIS 
gevestigd, en die begonnen ineens álles te onderzoeken. Carr: 'Allemaal kwamen ze langs: het ministerie van 
Godsdienstzaken, de Immigratiedienst, ministerie van Arbeid, het ministerie van Onderwijs etc. Die legden alles 
wat wij deden onder een vergrootglas. Al die tijd ligt de school nu onder vuur van alle kanten.' 

Twintig docenten dreigden het land uitgezet te worden omdat er onregelmatigheden in hun verblijfspapieren werden 
gevonden. Vergunningen moesten opnieuw worden aangevraagd. En in de media verschenen verhalen die bol 
stonden van leedvermaak. De naam van de topschool lag op straat. 

De JIS had daarmee het ergste nog niet gehad. In juni, op de laatste schooldag voor de vakantie, kwam een 
tweede moeder naar voren met het verhaal dat ook haar zoontje was verkracht. Dat 6-jarige jongetje wees, in een 
jaarboek van de school, de Canadees Neil Bantleman en de Indonesiër Ferdinant Tjiong aan als de daders, twee 
leerkrachten die al vele jaren bij de JIS werkten. De twee werden gearresteerd en zitten nu al meer dan een maand 
in voorarrest. 

Derde verdachte is het hoofd van de basisschool Elsa Donohue. Zij is (nog) niet gearresteerd. Donohue: 'Op 5 of 6 
juni kregen wij een e-mail onder ogen die de moeder van het tweede jongetje rondstuurde. De foto's van Neil en 
Ferdi stonden erin. Zij zouden die verschrikkelijke dingen met haar zoontje hebben gedaan. Mijn naam stond er ook 
in: ik zou dat allemaal hebben gefilmd.' 

De school diende meteen een klacht in wegens smaad, maar hoorde een paar dagen later dat de moeder ook een 
klacht had ingediend: wegens verkrachting. Niet de moeder, maar de leerkrachten werden gearresteerd, tot 
verbijstering van de school. Donohue: 'Wij konden ons niet voorstellen dat onderzoekers niet meteen zouden zien 
dat dit niet waar kon zijn. Het karakter van deze twee mannen, hun staat van dienst, de plek waar het gebeurd zou 
zijn...' 

Iedereen op school kent de plaats waar het zou zijn gebeurd: het kantoor van Donohue. Dat kantoor heeft glazen 
wanden en geen gordijnen, dat weet ook iedereen, dus het is praktisch onmogelijk dat daar tijdens schooltijd drie 
mensen een kind mishandelen zonder dat iemand dat ziet. De politie zegt 'voldoende bewijs' te hebben om de zaak 
voor de rechter te brengen, maar heeft tot nu toe niet verteld wat dat bewijs is, ook niet aan de advocaten van de 
verdachten. Op de dag van de wake maakt de politie bekend dat het dossier is overgedragen aan het Openbaar 
Ministerie. De politie lijkt niet helemaal overtuigd van de kracht van dat dossier. De woordvoerder zegt tegen de 
krant The Jakarta Post dat de politie dat dossier 'graag wil aanvullen als er nog onduidelijkheden zijn'. 

Hoe lang de zaak zich gaat voortslepen is niet duidelijk. Onzeker is ook hoe lang Neil Bantleman en Ferdinant 
Tjiong gevangen zullen blijven. Hun voorarrest kan nog ruim een maand duren, en daarna kan het opnieuw worden 
verlengd. 

Niemand weet wanneer de zaak voorkomt. Niemand kan voorspellen wat de rechters zullen doen. Bantleman's 
echtgenote Tracy wil daar niet eens over nadenken, zegt zij. Zover mag het gewoon niet komen. 'Ik hoop alleen 
maar dat straks ergens iemand op een stopknop drukt en dat het afgelopen is.' 

Iedereen doet zijn uiterste best beleefd te blijven in zijn commentaar. Ook de leerlingen zijn geïnstrueerd. Zelfs het 
kleine meisje met de pamfletten kijkt bedeesd omhoog als iemand haar iets vraagt en zegt keurig: 'no comment'. 

Niemand wil iets naars zeggen over Indonesië of het Indonesische rechtssysteem. 'Wij houden van Indonesië', is 
de steeds herhaalde boodschap. Maar dat blijkt moeilijk vol te houden. Een van de aanwezigen vat het heersende 
gevoel kort samen: 'This is a travesty of justice', bromt hij, dit is een karikatuur van gerechtigheid. 
Ik hoop alleen maar dat straks ergens iemand op een stopknop drukt en dat het (Tracy Bantleman, echtgenote van 
de verdachte docent Neil Bantleman) 
afgelopen is 
 
Graphic

 
Pamfletten waarin voor de vrijlating van de twee verdachte leraren wordt gepleit.
Steunbetuigingen van de scholieren.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Teaching + Teachers (94%); Primary + Secondary Education (73%); Education Systems + Institutions 
(70%) 
 

Industry: Educational Services (82%) 
 

Load-Date: August 18, 2014

 
End of Document





School doet aangifte tegen kraak asielzoekers
de Volkskrant
20 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 64 words
Byline: ANP
Body


Amsterdam 
De uitgeprocedeerde asielzoekers die afgelopen zaterdag in Amsterdam hun intrek namen in een schoolgebouw, 
moeten daar zo snel mogelijk uit. Dat is het doel van de Stichting Kolom, die aangifte heeft gedaan van de kraak 
van het pand aan de Zuidelijke Wandelweg in Zuid. De 120 asielzoekers, verenigd in de actiegroep We are here, 
zwerven al bijna twee jaar door de hoofdstad. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Property + Housing Regulation + Policy (69%) 
 

Load-Date: August 19, 2014

 
End of Document





Nederlandse haalt Vogue
de Volkskrant
20 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 11
Length: 501 words
Byline: BREGJE LAMPE
Body


Mode: Topmodel 
Op de cover van het septembernummer van de Amerikaanse Vogue staat een nieuw Nederlands topmodel: de 
Amsterdamse Imaan Hammam. 
'Hier heb ik vier jaar naartoe gewerkt. De Amerikaanse Vogue heeft de positie om van een model een beroemdheid 
te maken', zegt Marit Simons, eigenaar van modellenbureau Code Management. 

De 17-jarige Hammam deelt de cover van het septembernummer, dat vanaf eind augustus te koop is, met een 
aantal collega's onder wie Cara Delevigne, Joan Smalls en Edie Campbell. Ze komen verderop in het magazine 
aan het woord in een artikel over 'Instagirls', modellen die actief zijn op Instagram en zo een achterban opbouwen. 
Hammam heeft momenteel zo'n 14duizend volgers. Dat is veel, voor een model dat pas een jaar internationaal 
actief is. 

Simons sprak het meisje van Egyptisch-Marokkaanse afkomst vier jaar geleden aan op het Centraal Station in 
Amsterdam. 'Ik wist meteen dat Imaan potentie had om uit te groeien tot een internationaal topmodel. Ze is 
beeldschoon: en profil ziet ze eruit als een soort hedendaagse versie van Cleopatra. En ze combineert de 
nuchterheid, die zo kenmerkend is voor Nederlandse modellen, met een typisch Marokkaans familiegevoel. Dat 
maakt haar heel geliefd,' zegt Simons. 

Hammam is het enige donkere Nederlandse topmodel, de rest van de Nederlandse modellen - denk aan Doutzen 
Kroes, Lara Stone, Saskia de Brauw en Nimuë Smit - hebben een blanke huidskleur, vaak in combinatie met blond 
haar. Er is nog geen ander internationaal topmodel dat op Hammam lijkt. Dat heeft te maken met het gebrek aan 
diversiteit in de mode. Modellen met een kleur worden in de modewereld meteen als 'dark girl' gelabeld, zonder 
verdere nuance. En dan worden ze vaak ook nog gevraagd voor modeseries met een tribal-thema of andere 
stereotype klussen. 

Behalve het enige donkere model is Hammam, die studeert aan het Jan des Bouvriecollege en stage loopt bij 
modeontwerper Jan Taminiau, ook een van de weinige topmodellen die moslim zijn. Maar haar geloof heeft tot 
dusver geen invloed op haar werk, zegt Simons. 'Ik zorg er sowieso al voor dat modellen die jonger zijn dan 18 jaar 
niet topless poseren. Daarna is de keus aan hen.' 

Simons heeft zich altijd geïnteresseerd voor het gebrek aan diversiteit in de modewereld. Daarom was ze meteen 
enthousiast toen ze Imaan op het station zag lopen. 'Ze is uniek. Je zou kunnen zeggen dat ze het gezicht van de 
toekomst heeft.' 

Simons is niet de enige die er zo over denkt. Krap een jaar geleden opende Hammam de modeshow van Givenchy 
in Parijs. Ze was de rest van de week onderwerp van gesprek en poseerde afgelopen jaar meerdere keren voor de 
Amerikaanse, Franse en Italiaanse Vogue. 

De komende maand is ze gegarandeerd te zien in een heleboel andere modeshows. Op 4 september begint de 
modeweek in New York, en vervolgens vinden de internationale modeweken plaats in Londen, Milaan en Parijs. 
Simons kan nog niet zeggen in welke shows Hammam mee zal lopen. De meeste boekingen worden pas een dag 
van tevoren bevestigd. 
 
Graphic

 
Imaam Hammam, 'een hedendaagse Cleopatra'
Foto Code Management
'Models of the moment'. Hammam is vierde van rechts.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Clothing + Accessories (94%); Health Care Regulation + Policy (75%); Medicine + Health (65%); Trends 
(61%) 
 

Industry: Fashion + Apparel (81%); Health Care (65%) 
 

Load-Date: August 19, 2014

 
End of Document





Kamermeisje
de Volkskrant
20 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Binnenland; Blz. 10
Length: 730 words
Byline: ARIEJAN KORTEWEG
Body


Gezegd&Gezwegen Hoe werkt de macht in Den Haag? 
Ariejan Korteweg is politiek redacteur van de Volkskrant 

'Vanmorgen hebben wij in het Wilhelminagasthuis / ter gelegenheid van het jubileum van de VARA / een echte 
ouwe socialist ontleed.' 

De anatomische les, zo heet het gedicht van Riekus Waskowsky waaruit deze regels komen. In dat lichaam treft de 
dichter wonderlijke objecten aan: 'Halfvergane rode vlaggen, strijdliederen, / internationale broederschappen en 
solidariteit.' De verrassendste vondst bevindt zich in het hoofd: 'In plaats van hersenen vonden wij: ''een ver / 
ontrustend rapport over de afnemende belangstel / ling van de jongere generatie voor het dem.soc.''' 

Elke week wordt het PvdA-smaldeel in de Kamer onthaald op een gedicht. Soms iets stemmigs, vanwege het 
jaargetijde, een overleden collega of dochters die het huis uit gaan. Vaker is de keuze, zoals hier, een verhuld 
commentaar op de actualiteit. 

Het gedicht vormt het sluitstuk van de Vrijdagbrief, die praktische informatie voor Kamerleden bevat: 
langetermijnagenda's, stemadviezen, debatten, activiteiten. Helemaal aan het eind, na de Algemeen Overleggen en 
procedurevergaderingen, kan daar dan ineens de stem van Stefaan Van den Bremt klinken. 'Regeren vereist moed, 
aldus / onze vertrouwensman. / Met hem zal alles anders / blijven. Hij kan ons / niets beloven, maar / vraagt offers.' 
Daar zit je dan als Kamerlid, terwijl je je net wilde verdiepen in iets als de Groninger gaswinning of het armoede- en 
schuldenbeleid. 

In Koloniën, het deel van het Kamercomplex waar de PvdA huist, zijn de afgelopen weken de vertrekken 
geschilderd. Ook de kamer van Ellen Grigoleit (60) is weer coalitiebestendig. In het dagelijks leven is ze PM, 
persoonlijk medewerker van een drietal Kamerleden: Arib, Van Dekken en Öztürk. Maar Grigoleit is ook de muze 
van de fractie. Zij is het die als Kamermeisje elke week een gedicht mag kiezen. 

Grigoleit komt uit een nest dat net zo rood is als haar haren. Haar vader was bakker in de Amsterdamse 
Kinderbuurt, haar moeder kapster; ze lazen de Waarheid en vonden het maar niks dat dochterlief bij de socialisten 
ging werken. Het verdient, pa, had ze lachend gezegd. Aan haar opvoeding hield ze een gezonde argwaan jegens 
autoriteiten over. Een argwaan die doorklinkt in de gedichten waarmee ze de Kamerleden bestookt. 

Ze ontdekte het poëtisch universum aan de hand van bloemlezingen als die van Komrij of 'Domweg gelukkig in de 
Dapperstraat'. 'De dichters verwoorden wat ik zelf zou willen zeggen', vertelt Grigoleit. Wordt er in de politiek over 
eerlijk delen gesproken, dan kiest ze voor 'Werkster', van Gerrit Achterberg ('Zij kent de onderkant van kast en 
ledikant'). Bij het debat over asielzoekers wordt 'Wring hem uit' van Ahmed Essadki ingezet ('Laat hem beven aan 
de grenzen, die ongeluksbrengende illegaal'). 'Het kwijt zijn van dingen is een grootse vorm van zelfhaat', van 
Ingmar Heytze komt na de coalitievorming van pas, zeker als de VVD regeringspartner is. De kans is dan groot dat 
je als sociaal-democraat onderweg wat verliest. Ook J.C. Bloem heeft daar - in De hinderlaag - trouwens rake 
dingen over gezegd: 'Dat deze twee hun bond / vergiftigen met ontrouw en verwijt.' 

'Nauwelijks merkbaar gaat alles hier bergaf', dat is hoe Grigoleit, bij monde van Reine de Pelseneer, de loop der 
dingen ziet. Dan hoort ze liever het 'Credo' van Remco Campert: 'Ik geloof in een rivier die stroomt van zee naar de 
bergen.' Waar dat toe moet leiden, vertelt Lucebert in zijn 'Ik draai een kleine mooie ritselende revolutie af.' Zo geeft 
het Kamermeisje poëtische tikjes tegen de partijkoers. 

De Verzamelde gedichten van een Kamermeisje zijn nu - voor eigen gebruik - gebundeld. Henk Nijboer, financieel 
expert, reikte het eerste exemplaar uit. Met Angelien Eijsink hoort hij tot de trouwe fans. 

Nu de Kamerleden terugkeren van reces, moeten de poëtische bijdragen een estafetteproject worden, met Nijboer 
als gangmaker. 'Gedichten passen in de sociaal-democratie', vindt hij. 'Ook Den Uyl was poëziekenner.' Dat de 
keuze vaak kritisch is, kan hij wel waarderen. 'Cultuur is er om ons scherp te houden.' Toch blijven ook op hem de 
woorden van de Leidse dichter Frank Koenegracht van toepassing: 'Maar uit de ledige hemel viel / De ontzaggelijke 
stropdas.' De PvdA is poëtisch gewaarschuwd. 
Grigoleit is de muze van de PvdA-fractie. Elke vrijdag mag ze een gedicht kiezen 
 
Graphic

 
Illustratie Censuur
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Politics (83%); Educational Institution Employees (76%); Writers (74%); Taxes + 
Taxation (69%); Sports + Recreation Facilities + Venues (68%); Rivers (61%); Visual Arts (61%) 
 

Industry: Retail + Wholesale Trade (93%); Entertainment + Arts (69%) 
 

Load-Date: August 19, 2014

 
End of Document





Sterren vragen aandacht voor spierziekte met ijskoude douche
de Volkskrant
20 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 671 words
Byline: VAN ONZE VERSLAGGEVER TOINE HEIJMANS
Body


Waar het precies begonnen is blijft onduidelijk, al was het afgelopen winter in Amerika een hype om in koud 
buitenwater te springen en geld te doneren voor kankeronderzoek. Inmiddels krijgt elke meer of minder bekende 
Nederlander het verzoek een emmer ijswater over zich heen te kieperen ten bate van onderzoek naar de ziekte 
ALS, en het einde is nog niet in zicht. 
De ijswateruitdaging (ice bucket challenge) bereikte vorige week woensdag Nederland, toen autocoureur Meindert 
van Buuren vanuit Canada werd 'genomineerd' om mee te doen. Het idee: doneer binnen 24 uur geld voor 
onderzoek naar de spierziekte ALS, of gooi een emmer ijswater over je hoofd. De praktijk: doneer geld voor 
onderzoek naar ALS, onderga alsnog de ijswaterdouche en zet het filmpje vervolgens op internet. 

De link tussen ijswater en ALS is als eerste gelegd door vrienden en familie van Peter Frates, een 29-jarige ex-
honkballer uit Boston, slachtoffer van de ongeneeslijke ziekte die van een gezond mens in korte tijd een wrak 
maakt. Na bemoeienis van internet-, televisie- en muziekhelden (Mark Zuckerberg, Oprah Winfrey, Lady Gaga) was 
er geen houden meer aan. Sinds dit weekend gaat het ook in Nederland 'vreselijk hard', zegt Ineke Zaal van de 
Stichting ALS. 'We zijn er ongelooflijk blij mee, het levert veel publiciteit en geld op.' 

Hoeveel is nog onduidelijk, en waar het stopt ook - vooralsnog lijkt geen BN'er of bestuurder er aan te ontkomen, 
ook al werd er gisteren op Twitter en Facebook hier en daar al vermoeid over gedaan. Dinsdag was de Brabantse 
commissaris van de koning Wim van de Donk aan de beurt, maandagavond Andries Knevel, die onder meer Jeroen 
Pauw nomineerde en dinsdagmiddag liet weten dat die nog 12 uur had om het verzoek te accepteren. 

Het is ons overkomen, zegt Ineke Zaal, wier vereniging een patent heeft op acties die veel publiciteit genereren. De 
'ik ben inmiddels overleden' en 'ga door met mijn strijd'-postercampagnes, met portretten van ALS-patiënten 
bijvoorbeeld, en de Amsterdam City Swim, die koningin Máxima zo ver kreeg in de Amstel te duiken. Maar met dat 
laatste heeft het niets te maken, zegt Zaal: het is zomaar ontstaan en uit zichzelf groot geworden. 

De ijswateruitdaging past wel in een nieuwe traditie van vrijgevend zijn, zegt hoogleraar Theo Schuyt, hoogleraar 
Filantropische Studies aan de Vrije Universiteit in Amsterdam. Met als belangrijke Nederlandse exponenten het 
beklimmen van een berg per fiets (Alpe D'Huzes), of het gezamenlijk 's nachts wandelen van Rotterdam naar Den 
Haag (Nacht van de Vluchteling). Die laatste trok dit jaar 1.200 mensen en leverde een half miljoen euro op voor 
Syrië. Minder groot, maar ook steeds bekender, is de mannenactie om een maand lang je snor te laten staan, 
Movember, tegen prostaatkanker. 

Het is de toekomst van de vrijgevigheid, vertelt Schuyt. Ten eerste is geld geven alleen niet genoeg meer: 'mensen 
willen laten zien dat het hen echt aangaat, dat ze het bijna mee beleven.' Ten tweede geeft het anderen het gevoel 
dat ze niet kunnen weigeren: 'jij zit daar wel lekker achter je bureau bij de Volkskrant, maar doe eens wat'. Dat 
noemt Schuyt 'emotionele crowdfunding'. Ten derde: in een tijd van individualisering zijn steeds meer mensen op 
zoek naar gemeenschappelijke momenten. 

De methode is min of meer uitgevonden door Dan Pallotta, een Amerikaanse ondernemer die in de jaren negentig 
begon met het organiseren van fietstochten tegen aids, en een driedaagse voettocht tegen borstkanker die ruim 4 
miljoen dollar opbracht. 

Grote aantrekkingskracht van de ijswaterfilmpjes is de humor. Jeff Bezos die Kim Jong-un wil nomineren, Bill Gates 
die zelf een ijswaterdouche in elkaar last. Is dat niet te lollig, op die manier aandacht vragen voor een afschuwelijke 
ziekte? 'Ik denk van niet', zegt Zaal. 'ALS verlamt de spieren. Wat ik van patiënten hoor, is dat een emmer ijswater 
je heel even dat gevoel geeft. Dit is wat ons overkomt, zeggen ze. Dat is mooie symboliek.' 
Maandag was Andries Knevel aan de beurt, die daarna zelf Jeroen Pauw nomineerde 
 
Graphic

 
Bill Gates kiepert een emmer ijswater over zichzelf heen om aandacht te vragen voor de ongeneeslijke ziekte ALS.
Lady Gaga kiepert een emmer ijswater over zichzelf heen om aandacht te vragen voor de ongeneeslijke ziekte 
ALS.
Justin Bieber kiepert een emmer ijswater over zichzelf heen om aandacht te vragen voor de ongeneeslijke ziekte 
ALS.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Film (93%); Cancer (87%); Chronic Diseases (78%); Charities (74%); Diseases + Disorders (73%); 
Fundraising (68%); Internet Social Networking (64%); Associations + Organizations (63%); Philanthropy (63%) 
 

Company:  FACEBOOK INC (54%) 
 

Industry: Movie Industry (94%); Entertainment + Arts (76%) 
 

Load-Date: August 19, 2014

 
End of Document





'Wij hebben de opmars van jihadisten onderschat'
de Volkskrant
20 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1535 words
Byline: VAN ONZE VERSLAGGEEFSTER JANNY GROEN
Body


Interview Peter Knoope, directeur van het International Centre for Counter-Terrorism 
De aantrekkingskracht van islamitische terreurgroepen op jongeren heeft kenners verrast, zegt vertrekkend expert 
Peter Knoope. 
Ze kleunden met z'n allen flink mis in 2011, toen terrorismedeskundigen het einde van het Al Qaida-tijdperk 
afkondigden. De terreurbeweging had haar kopstuk, Osama bin Laden, verloren. In het Midden-Oosten kwamen 
seculiere rebellen in opstand tegen onderdrukkende regimes. Al Qaida speelde geen rol in de 'Arabische Lente'. 

'We concludeerden dat Al Qaida niet relevant meer was', zegt Peter Knoope. Hij was, na vier jaar te hebben 
gewerkt bij de Nationaal Coördinator Terrorismebestrijding, in 2009 directeur geworden van het nieuwe 
International Centre for Counter-Terrorism (ICCT). Die Haagse denktank opereert op het snijvlak van het 
voorkomen en bestrijden van gewelddadig extremisme, met een focus op de rechtstaat en mensenrechten. 

Er was in die tijd veel internationale belangstelling voor de Nederlandse aanpak. Knoope: 'Na de moord op Theo 
van Gogh in 2004 is men al snel gaan nadenken over het indammen van radicalisering. Het zwaartepunt werd bij 
preventie gelegd. In 2011 was het Hofstadnetwerk vrijwel uitgeschakeld en radicalisering geen politiek thema meer. 
Bij het ICCT hadden we het gevoel dat we op de goede lijn zaten, dat we internationaal een aanjagende rol zouden 
kunnen vervullen.' 

Maar wat ze over het hoofd zagen, is de 'blijvende aantrekkingskracht van het Al Qaida-verhaal', blikt Knoope 
terug. 'Die is voor jongeren over de hele wereld groter dan ooit. Het is in om een jihadi te zijn. De situatie is zeer 
zorgelijk.' 

Geen goed moment om uit het ICCT te stappen. Maar Knoope heeft de pensioengerechtigde leeftijd bereikt. 
Woensdag maakte het ICCT bekend dat Mark Singelton hem per 1 september zal opvolgen. Tijd voor een terugblik. 

'We hebben ons verkeken op de flexibiliteit van Al Qaida en aanverwante groeperingen. De beweging heeft zichzelf 
opnieuw uitgevonden', zegt hij. 'Voor 2011 hadden diverse filialen een duidelijk Al Qaida-stempel. De 
besluitvorming was top-down. Nu zijn er allerlei groepen die, geïnspireerd door hetzelfde gedachtengoed, onder 
een eigen naam opereren. Islamitische Staat (IS) en Jabath-al Nusra zijn de bekendste. Sinds 2010 is het aantal 
terreurgroeperingen met 58 procent gegroeid. Mede door de inzet van sociale media is de besluitvorming naar het 
laagste niveau gezakt. Een groepje in Den Haag of Amsterdam kan zelfstandig tot actie overgaan. Het traditionele 
inlichtingenwerk is ontoereikend: in lokale splinters is het lastig infiltreren.' 

Het stemt hem somber dat de kant van het counter-terrorisme veel minder flexibiliteit vertoont. 'Neem de crisis in 
Mali. Daar wordt toch weer militair ingegrepen, in plaats van grondig uit te zoeken waarom Malinese jongeren zich 
aangetrokken voelen tot het gewelddadig extremisme. De strijd tegen terrorisme kan alleen aan de onderkant 
worden gewonnen. Door de top uit te schakelen, worden de problemen niet minder. In tegendeel: de nieuwe leiders 
zijn vaak agressiever en gewelddadiger.' 

Hij geeft het voorbeeld van Muhammad Yusuf, de leider van Boko Haram, die in 2009 met honderden 
geestverwanten werd gedood door het Nigeriaanse regeringsleger. Zijn rechterhand Abubakar Muhammad Shekau 
nam het roer over. De beweging radicaliseerde en haalde dit jaar het wereldnieuws met de ontvoering van 
honderden schoolmeisjes. Van Shekau is de uitspraak: 'Ik geniet ervan te doden wie God wil.' 

Een verontrustende trend vindt hij ook de onderlinge concurrentie, zoals die tussen Jabath-al Nusra en IS. 'Wat je 
ziet is dat de meest gewelddadige tak wint. Die is het aantrekkelijkst voor gefrustreerde jongeren die een daad 
willen stellen. Sinds IS het kalifaat heeft uitgeroepen, neemt de aanhang helemaal een grote vlucht. IS heeft het 
islamitisch ideaal verwezenlijkt, heeft grondgebied veroverd, de sharia ingevoerd.' 
Hoe konden de terrorismedeskundigen er in 2011 zo naast zitten? 
'Daarover wordt op strategisch niveau nog onvoldoende nagedacht.' 

Knoope heeft wel een vermoeden. De deskundigen zitten in ivoren torens. Ze staan te ver af van kwetsbare 
bevolkingsgroepen, die vatbaar zijn voor de extremistische verleiding. Veel informatie bereikt hen niet. Naar 
radicale jongeren zelf wordt nauwelijks geluisterd. Uit eigen ervaring weet hij hoe belangrijk het is de motieven van 
die jongeren te doorgronden. 

Knoope was ooit zelf een radicale jongere. Begin jaren tachtig reisde hij met een rugzakje de wereld over. In 
Mozambique zag hij hoe de door het apartheidsregime gesteunde organisatie Renamo de opbouw van het land 
frustreerde door aanslagen te plegen op scholen en de infrastructuur. Dat maakte hem woedend. Toen de 
gelegenheid zich voordeed, meldde hij zich als SNV'er (Stichting Nederlandse Vrijwilligers) bij het ANC, een 
verzetsbeweging die het geweld niet schuwde. In 1983 ging hij als biologieleraar werken in een ANC-kamp in 
Tanzania. Het was ook een doorgangskamp, waar ANC'ers tijdelijk konden onderduiken en waar gerekruteerd werd 
voor de gewapende strijd. De jongeren in het kamp waren afgeschermd van de buitenwereld. In hun vrije tijd 
luisterden ze naar stoere verhalen, zongen strijdliederen. Ze werden geïndoctrineerd, raakten ervan overtuigd dat 
de weg van het geweld de enige juiste was. 

Knoope denkt dat hij door zijn ervaringen in het ANC-kamp de jihadi's beter kan begrijpen. 'Onrecht is een 
belangrijke component in het terroristische verhaal', zegt hij. 'Niemand doet daar wat aan, alleen terreurgroepen.' 
Het construeren van een geloofwaardig tegenverhaal is belangrijk, zegt hij. 'En het bieden van een rechtvaardiger 
perspectief.' Daarbij denkt hij aan de verknoping van terreurbestrijding met ontwikkelingssamenwerking, waarvoor 
hij zelf ook jaren heeft gewerkt. 
Druist die benadering, die wordt gezien als naïef en te soft, niet tegen de tijdgeest in? 
'Voorkomen dat jongeren voor terreur kiezen, is niet soft, maar keihard. Wie drones inzet om terroristische 
kopstukken uit te schakelen, levert munitie voor de propaganda van de andere kant. Er vallen steeds weer 
burgerslachtoffers, want die kopstukken gebruiken de bevolking als menselijk schild. Al die burgerslachtoffers 
versterken het gevoel van onrecht.' 

Onlangs was Knoope in Kenia. Vroeger werd daar, als er een koe was gestolen, recht gesproken onder een boom 
door dorpsoudsten, vertelt hij. Dat oude systeem, dat doorgaans als rechtvaardig werd ervaren, bestaat niet meer. 
'De jongere urbane generatie moet aankloppen bij een politieagent die corrupt is. Er is geen nieuw rechtssysteem 
dat algemeen wordt aanvaard. Daarin moet veel meer worden geïnvesteerd. En in het bieden van een ander 
perspectief. Jongeren in postkoloniale samenlevingen hebben vaak geen andere keuze dan werkloos blijven of zich 
aansluiten bij criminele of terroristische groepen.' 

Een dergelijke benadering beveelt hij ook aan voor de Syriëgangers in Nederland. 'Bij hen ligt niet de focus van 
ICCT. In Nederland is gewelddadig extremisme getalsmatig en in vergelijking met veel landen een mini-mini-
probleem. Het gaat maar om een kleine groep tweede-generatie-migrantenjongeren, die worstelt met hun 
identiteit en die zich als groep bekritiseerd weet. Luister naar hun klachten, zorg dat je contacten hebt in 
achterstandswijken.' 
Wat heeft u bereikt de afgelopen jaren? 
'We hebben zaadjes geplant die zouden kunnen leiden tot een andere aanpak. Trots ben ik op het project van Max 
Boon, een slachtoffer van een bomaanslag die in Indonesië samenwerkt met een voormalige terrorist.' 

Boon verloor in 2009 bij een aanslag op het Marriott Hotel in Jakarta zijn beide benen. Hij loopt nu op kunstbenen. 
Samen met Ali Fauzi, die bommen maakte voor de terreurbeweging Jemaah Islamiya (verantwoordelijk voor die 
aanslag), bezoekt hij scholen met een verhoogd risico voor radicalisering. 

Knoope: 'Max heeft inmiddels een grote groep om zich heen. Hij werkt met slachtoffers van terrorisme. Hij zorgt 
eerst voor basisvoorzieningen, medische zorg, een baan, een huis, zodat ze hun leven weer kunnen opbouwen. 
Vervolgens traint hij ze, om ze te kunnen inzetten bij het tegenverhaal. De slachtoffers laten zien dat ook 
onschuldige burgers worden geraakt. Dat geweld geen oplossing biedt. Er is geld bijeen gesprokkeld om dit ook in 
andere landen op te zetten.' ICCT heeft meer zaken geagendeerd, zegt hij. Aandacht voor de introductie van 
getuigenbeschermingsprogramma's. 'Veel landen hebben de neiging verdachten met bepaalde verhoortechnieken 
tot een bekentenis te dwingen. Met die programma's voorkom je dat zo'n bekentenis doorslaggevend bewijs wordt 
in een rechtszaak.' 

Knoopes grootste frustratie is dat hij er bij het ICCT niet in geslaagd is de ontwikkelingswereld aan boord te krijgen. 
Dat bewerkstelligen blijft zijn persoonlijke missie. Hij begint voor zichzelf in Zuid-Afrika, het land waar hij zich 
'helemaal thuis voelt'. In september vliegt hij naar Pretoria. Van daaruit blijft hij aan het werk. 'Diezelfde maand zit ik 
al weer in Nigeria, om met terrorismebestrijders en lokale ngo's te bespreken hoe de toestroom van jongeren naar 
Boko Haram kan worden ingedamd.' 
Het is in om een jihadi te zijn. De situatie is zeer zorgelijk 
 
Graphic

 
Peter Knoope was zelf ooit een radicale jongere: 'Luister naar de klachten van jongeren.'
Foto Julius Schrank
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Muslims + Islam (63%) 
 

Load-Date: August 19, 2014

 
End of Document





Johan Cruijff
de Volkskrant
21 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 10
Length: 522 words
Byline: PAUL ONKENHOUT
Body


Weekbladen 
Een conservatieve rebel, droeve verhalen en collectieve rouw 
Elke donderdag Wat is lezenswaardig deze week? 

Het kleinste opinieweekblad, De Groene Amsterdammer, pakt deze week uit met een paar grootse verhalen. Hier is 
van een zomerdip geen sprake, al zullen sommige lezers terugdeinzen voor het verhaal over Freek de Jonge, 
recentelijk nog Zomergast. 

De Jonge wordt 30 augustus 70 jaar. Rob Hartmans, schrijver van het boek Freek: De cultuurkritiek van een komiek 
dat deze week verschijnt, vraagt zich in De Groene af hoe links De Jonge is. En was. 

De conclusie: 'De opstandigheid en tegendraadsheid uit de jaren van Neerlands Hoop zijn bij Freek nooit 
verdwenen, maar hij is wel gaan inzien dat niet elke vorm van orde verwerpelijk is, dat niet elk taboe doorbroken 
kan worden en dat niet alle tradities overboord gesmeten moeten worden.' 

Samenvattend noemt Hartmans hem een conservatieve rebel - een goede vondst. 

Elsevier portretteert een andere grootheid, Vladimir Poetin. Het is een poging te verklaren waarom hij in het Westen 
wordt gezien als sluwe, meedogenloze leider die aan de Koude Oorlog II is begonnen, en in Rusland de 
heldenstatus heeft. 

Poetin is een leider zoals een leider volgens Russen hoort te zijn: 'Hij is sfinxachtig en stoer tegelijk, gedraagt zich 
als een echte Russische moezjik, een macho. Poetin is autoritair en meedogenloos.' 

Vrij Nederland staat in het teken van iets dat het 'Sad Story Project' wordt genoemd. Je moet er maar zin in 
hebben. Arnon Grunberg en Sander Pleij zoeken bijna vijftig pagina's lang (vergeefs) troost in 'droeve verhalen' van 
een bonte verzameling mensen, onder wie Hero Brinkman en Pierre Bokma. 

Grunberg legt uit wat de gedachte achter het project is: 'Andermans droefheid is troost (...). Luisteren naar de pijn 
van anderen relativeert de eigen pijn, en wat misschien nog belangrijker is: maakt de eigen pijn, de eigen 
mislukking aanvaardbaar.' 

Het is geen wedstrijdje natuurlijk, maar het project in VN legt het af tegen het fraaie en overtuigende essay dat 
Joost de Vries voor De Groene Amsterdammer schreef over rouwen. En daar is Grunberg ook weer, vanwege zijn 
stelling in The New York Times dat de rouw in Nederland na het neerstorten van vlucht MH17 nep was en dat 
collectieve rouw gelijk staat aan collectieve hysterie. 

Via onder andere Grunberg, het huwelijk van prins William en Kate Middleton en de nieuwe HBO-serie The 
Leftovers komt De Vries tot de slotsom: 'Een collectieve rouw stelt ons in staat het onbewuste verzet makkelijker te 
overwinnen en te rouwen om wat we zelf verloren hebben, en alles waarvoor we bang zijn het ooit te zullen 
verliezen. Dat gebeurde er bij Diana, of Hazes, of de 196 Nederlanders in de MH17.' 

De derde stevige poot van De Groene deze week is een verhaal van Monique Samuel over Syrische vluchtelingen 
en hun barre tocht naar Nederland. Het staat vol verbijsterende details. 

Een van de vluchtelingen wilde naar Noorwegen, maar veranderde van gedachten; te noordelijk, te koud. En te 
slechte voetballers, dat ook. 

'Over Nederland wist ik meer: Van Basten, Cruijff. Daarmee had Nederland een gezicht.' Paul Onkenhout 
 
Graphic

 
Najib Nafid000
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Writers (94%); Literature (82%) 
 

Load-Date: August 20, 2014

 
End of Document





Zit Schot in
de Volkskrant
21 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 2693 words
Byline: DOOR PATRICK VAN IJZENDOORN
Body


Beschouwing Onafhankelijkheid van Schotland Leven 
Op 18 september mogen de Schotten zich in een referendum uitspreken over hun autonomie. In V nu alvast de 
Schotse ziel in 13 lemma's verklaard. 
1 geschiedvervalsing 

MacBeth, de Schotse geschiedenis volgens de Engelsen 

'Donder en bliksem; drie heksen.' De eerste woorden in Macbeth zetten de toon. Zelfs voor shakespeariaanse 
begrippen is deze tragedie bloedig en donker. Die is zo occult dat bijgelovige acteurs het woord 'Macbeth' op de 
bühne mijden en spreken over 'The Scottish Play'. William Shakespeare (1564-1616) schreef het ongelukswerk 
tijdens het koningschap van Jacobus I van Engeland en indachtig diens Schotse afkomst vertelde hij het 
levensverhaal van Mac Bethad, de 11de-eeuwse koning der Schotten. 

Echter, dankzij Shakespeares vrijelijke omgang met de werkelijkheid is Macbeth de geschiedenis ingegaan als een 
moordlustige tiran, terwijl hij juist een goede koning schijnt te zijn geweest. Volgens de Schotse acteur Sean 
Connery heeft Shakespeare de wereld een gekleurd - lees: Engels - beeld van de Schotse geschiedenis gegeven, 
'een geschiedenis vol tovenarij, nietsontziende ambitie en moordzucht'. Hij is niet de enige Schot die er zo over 
denkt. Bij de viering van Macbeths duizendste verjaardag, in 2005, diende Kamerlid Alex Johnstone zelfs een motie 
in om de naam van de vorst te zuiveren. 

2 heldhaftigheid 

De laatste opstand van het Schotse koningshuis met Bonnie Prince Charlie 

Het waait altijd op de hoogvlakte van Culloden. Er staan wat bosjes en monumenten, maar voor de rest heeft de 
wind vrij spel. Toeristen lopen rond, sommige luisteren door hun koptelefoons naar het relaas over de 
gebeurtenissen die hier op 16 april 1746 hebben plaatsgevonden. Op deze plek nabij Inverness, in het noorden van 
Schotland, kwam op die voorjaarsdag een einde aan de Jakobijnse opstand onder leiding van Charles Edward 
Louis John Â­Casimir Sylvester Severino Maria Stuart (1720-1788), liefkozend Bonnie Prince Charlie genoemd.  
In de maanden ervoor wist deze 25-jarige telg van de katholieke Stuart-dynastie tot Derby op te rukken. De Britse 
troon was al in zicht, ware het niet dat de beloofde Franse steun uitbleef. De troepen van Â­koning George II wisten 
de troonpretendent terug te drijven en in het hoge noorden werd Bonnie gevangengezet door de Hertog van 
Cumberland. Met steun van de Hooglanders wist de rebellenleider te ontkomen om op te duiken in zijn 
geboortestad Rome, waar hij de rest van zijn leven zou drinken en rokkenjagen.  

3 vooruitgang 

De Schotse Verlichting en de onzichtbare hand van Adam Smith 

De eerste decennia na de Unie met Engeland (1707)waren zwaar voor het verarmde Schotland, maar halverwege 
de 18de eeuw ontstond in Edinburgh een periode van intellectuele en wetenschappelijke bloei. De Schotse 
Verlichting was geboren. Een van de grote denkers was de moraalfilosoof Adam Smith (1723-1790), de vader van 
de moderne economie. Zijn pleidooi voor arbeidsdeling was essentieel voor de evolutie van Groot-Brittannië tot 
machinekamer van de wereld. Met Smiths onzichtbare hand wordt de zelfregulering van de vrije markt bedoeld. Die 
theorie spreekt nog steeds tot de verbeelding in neoliberale kringen. 

Sterker, Margaret Thatcher had altijd een exemplaar van The Wealth of Nations in haar handtas. De 
advocatenzoon uit Kirkcaldy was echter geen neoliberaal of superkapitalist avant la lettre. Hij dacht dat 
marktwerking zou leiden tot een hoger consumptieniveau voor de gewone man en daardoor tot collectieve 
vooruitgang. Hiermee staat hij eigenlijk voor de sociaal-democratische traditie die het land eigen is. 

4 identiteit 

Dr Jekyll & Mr Hyde en de identiteitscrisis van de moderne Schot 

The Strange Case of Dr Jekyll & Mr Hyde (gepubliceerd in 1886) mag zich dan wel afspelen in de Londense wijk 
Soho, bij het schrijven van zijn roman over deze gespleten persoonlijkheid moet Robert Louis Stevenson (1850-
1894) hebben gedacht aan zijn geboortestad Edinburgh. De Schotse hoofdstad is net zo gespleten als Dr Jekyll, de 
keurige arts die in de nacht overvallen en moorden pleegt. In de schaduw van het kasteel ligt de Old Town, de 
groezelige oude stad met de Royal Mile en Grassmarket, waar vroeger de galgen stonden. Dit was van oudsher het 
domein van de armen. Aan de andere kant van het spoor en station Waverley ligt de elegante en overzichtelijke 
New Town, gebouwd aan het einde van de 18de eeuw voor de gegoede burgerij. 

Edinburgh wordt gezien, zo beweerde de schrijver James Campbell eens, als een 'man met een onbestemd 
innerlijk, omhuld door een deftige buitenkant'. Met andere woorden: de Old Town is Schots, de New Town Brits. 
Stevensons roman gaat over goed en kwaad, maar kan met enige verbeelding ook worden gelezen als een 
allegorie over de moderne Schotse geschiedenis. 

5 sentiment 

De poëzie van Robert Burns, Schotlands troetelkind 

Waar de Engelsen elk jaar vuurwerk afsteken op de sterfdag van de paapse opstandeling Guy Fawkes, daar 
herdenken de Schotten elk jaar hun lievelingsdichter Robert Burns (1759 - 1796) met een copieuze maaltijd op 
diens verjaardag, 25 januari. Tussen de gangen door - gevulde schapenmaag (haggis) met aardappel en 
koolraappuree, havermoutcrackers met kaas en whisky - reciteren de eetgasten dichtregels van de Schotse bard. 
Dat varieert van zijn culinaire lofzang op haggis ('Maag, pens, darm / Jij verdient een gedicht / Zo lang als mijn 
arm') tot het patriottische lied Parcel of Rogues ('Wij werden gekocht en verkocht voor Engels goud / Zulk een 
addergebroed in een natie'). 

Dat laatste is een verwijzing naar het smeergeld dat gepaard ging met de vorming van de Unie van 1707. 
Literatuurwetenschappers zijn er nog steeds niet over uit of de volksdichter daadwerkelijk voor onafhankelijkheid 
was. Sommige van zijn gedichten zijn juist voor de Unie, maar als belastinginspecteur moest hij trouw uitspreken 
aan de kroon. Beide kampen kunnen hem daardoor claimen. Met whisky in de hand. 

6 avonturisme 

De Schot als ontdekkingsreiziger pur sang: 'Dr Livingstone, I presume?' 

Het Schotse kolonialisme was geen succes. Sterker, het noodlottige plan om een deel van Panama in te pikken 
leidde tot de eenwording met Engeland. Florissanter was de Schotse inbreng in het Britse wereldrijk, van Nova 
Scotia tot de Falklands, van Hongkong tot de Cameron Highlands. 

De belangrijkste koloniale erfenis bevindt zich onder een boom nabij het Bangweulumeer in Zambia: daar ligt het 
hart begraven van de beroemde ontdekkingsreiziger David Livingstone (1813-1873). Diens leven stond in het teken 
van zijn expedities door Afrika, niet alleen om de wereld te ontdekken, in het bijzonder de bronnen van de Nijl, maar 
ook om deze als zendeling te verbeteren, geïnspireerd door Burns' dichtregels: 'Is er geen eerbied voor armoe in 
fatsoen/ vernederd en zonder moed/ hoe dat 't ook gaat/ een slaaf blijft een slaaf/ als we niets doen'. 

Koppig was hij ook. In 1871 weigerde een ernstig verzwakte Livingstone het aanbod van de journalist Henry 
Stanley 'Dr Livingstone, naar ik mag aannemen?' om met hem terug te keren naar de bewoonde wereld. Anderhalf 
jaar later stierf Livingstonde. 


7 innovatie 

De uitvinders van antibiotica en ansichtkaarten, stoomhamers en regenjassen 

In sommige achterbuurten van Glasgow is de levensverwachting lager dan in menig ontwikkelingsland. Een pijnlijke 
situatie voor een land waar onder meer penicilline, insuline en de MRI-scan zijn uitgevonden. De innoverende 
kracht der Schotten blijft niet beperkt tot medisch gebied. Uit dit koude en natte deel van het Verenigd Koninkrijk 
zijn ook de telefoon, de ansichtkaart, de stoomhamer, de dug-out en Dolly, het gekloonde schaap, afkomstig. En de 
regenjas natuurlijk. 

Het relatief grote aantal uitvindingen, zelfs in de periode voor de Unie, is iets waar de Schotten trots op zijn. Er zijn 
boeken over geschreven, er is een tentoonstelling in de centrale bibliotheek van Edinburgh en de bijdragen aan de 
moderne wereld duiken steevast op in toespraken van Alex Salmond, de minister-president van Schotland, en 
andere nationalisten. Salmond haalde eerder dit jaar de stelling van de Amerikaanse historicus Arthur Herman 
(1956) aan: dat de Schotten in wezen de moderne wereld hebben uitgevonden. 'En natuurlijk zijn we', aldus 
Salmond, 'te bescheiden om dit zelf te claimen.' 

8 charme 

'The name is Bond, James Bond', de Schotse charme van Sean Connery 

De bekendste inwoner van het Schotse bergdorpje Glencoe heeft nooit bestaan. Zijn naam was Bond, Andrew 
Bond. De vader van James was door schrijver Ian Fleming voorzien van de geboortedatum 11 november 1921. 

Deze Schotse achtergrond van geheim agent 007 dook pas op in de roman You Only Live Twice. Fleming was op 
het idee gekomen door Sean Connerys spel in de verfilming van Dr No. De acteur zette Bond neer als sexy, 
charmant en humoristisch, al droeg de vroeg kalende Connery een toupet. De Connery-Bonds worden nog steeds 
beschouwd als de beste. 

Saillant detail is dat het Bond-personage lijkt te zijn gebaseerd op de Schotse commando Lord Lovat, een 
oorlogsheld die door Winston Churchill werd omschreven als 'de aardigste man die ooit een schip tot zinken heeft 
gebracht of een keel heeft doorgesneden'. Connery zou een van de bekendste voorvechters worden van de 
Schotse onafhankelijkheid. Hij schreef zelfs een boek over zijn vaderlandsliefde, Being a Scot. 


9 verval 

De teloorgang van Schotland industrieland, verbeeld door de film Trainspotting 

Als de Schotten kiezen voor zelfstandigheid, hebben ze met Edinburgh, waar overigens jaarlijks minder regen valt 
dan in De Bilt, meteen een van de mooiste hoofdsteden van Europa. Athene van het Noorden, zo luidt de bijnaam 
dankzij de 'Griekse' gebouwen op Calton Hill. 

Aan de schaduwzijde van deze heuvel ligt, in de verte, Leith. Deze havenbuurt staat bekend als geboorteplek van 
de schrijver Irvine Welsh (1958) en als decor van diens autobiografische Trainspotting. Dit tragikomische, verfilmde 
boek gaat over de teloorgang van deze arbeidersbuurt sinds de jaren zestig, een ontwikkeling die gepaard ging met 
kruimeldiefstal, lijmsnuiverij en heroïnegebruik. Het verval bracht een identiteitscrisis met zich mee. Zijn we Brits? 
Schots? Hoofdpersoon Renton weet het niet: 'Ah've never felt British, because ah'm not. It's ugly and artificial. 
Ah've never really felt Scottish either, though. Scotland the brave, ma arse, Scotland the shitein cunt.' Hierdoor is 
Trainspotting geen pleidooi voor onafhankelijkheid, maar Welsh was wel een van de schrijvers die in 2004 de 
Declaration of Calton Hill voor een Schotse republiek steunde. 

10 ambitie 

Succesvolle Schotse voetbaltrainers en politici in Engeland 

Zelfs in vissersboten staken ze de Noordzee over, de Aberdeen-supporters die in mei 1983 de finale van de Europa 
Cup 2 van hun club tegen het Real Madrid van toenmalig coach Alfredo di Stefano wilde bijwonen. Ze werden 
beloond. De kleine club uit de Schotse oliestad won. 

Het was de eerste trofee voor Alex Ferguson, die in de jaren daarna bij Manchester United de succesvolste 
manager uit de Britse voetbalgeschiedenis zou worden. Het past in een traditie: de beste managers uit het Engelse 
voetbal zijn van oudsher Schotten: Matt Busby, Jock Stein, Bill Shankly en Kenny Dalglish. Dat ze allemaal uit de 
keiharde (voetbal)cultuur van Glasgow komen, is een veelgegeven verklaring, maar de Schotse ex-manager 
George Graham trok het breder. 'We willen altijd bewijzen dat we de beste zijn, zeker wanneer we in Engeland 
werken.' 

Het fenomeen overachieving Jocks is van toepassing op andere gebieden, van de politiek tot de culinaire wereld. 
De aanwezigheid van de Schotten is zelfs zo nadrukkelijk dat Jeremy Paxman in 2005 half spottend zei dat 
Engeland werd geregeerd door de Schotse Raj, een groep invloedrijke Schotse Labourpolitici. 


11 excentriciteit 

Bijzondere kunstuitingen als De dansende dominee en De zingende butler 

Elegant danst hij over het ijs van Duddingston, dominee Robert Walker van Edinburghs Canongate-kerk. Zijn 
rechterarm op de borst, zijn rechtervoet in de lucht en een hoed op zijn hoofd. Het schilderij van Henry Raeburn uit 
1784, is de Nachtwacht van de Schotse schilderkunst. De kracht zit hem in de tegenstelling tussen de vreugde van 
Walker en de uitbundig grauwe wolkenlucht op de achtergrond. 

Hetzelfde geldt voor het beroemdste moderne schilderij van Schotland. Op The Singing Butler, gemaakt in 1992 
door voormalig mijnwerker Jack Vettriano, danst een Edwardiaans stel op het strand tijdens een zwaarbewolkte 
dag. De twee worden droog gehouden door een butler en een huishoudster, die met hun paraplu's vechten tegen 
de wind. Het strand lijkt zo glad te zijn als ijs. Zoals de titel reeds suggereert, staat niet het danspaar centraal, de 
upper class, maar de trouwe, sober geklede butler. Net als de dominee tovert de butler een lach op het gelaat van 
eenieder die het schilderij bekijkt . 

12 moderne expansie 

De invloed van Schotse musici op de Britse popmuziek 

De chemie tussen Schotland en Engeland is waarneembaar in de popmuziek. Er zijn veel voorbeelden van Schotse 
musici die de leidende rol zouden vervullen in Britse bands: Midge Ure in Ultravox, Jimmy Sommerville in Bronski 
Beat, Annie Lennox in Eurythmics en Fish in Marillion. 

Van alle beroemde stadionbands zijn alleen de new wavers van de Simple Minds puur Schots. De hedendaagse 
Schotse pop heeft eerder een hip, intellectueel en internationaal karakter. 

Het beste voorbeeld daarvan is Franz Ferdinand, de band die zijn naam ontleent aan de vermoorde aartshertog 
van Oostenrijk en die wordt geleid door Alex Kapranos (1972), zoon van een Griekse vader en een Engelse 
moeder. Zijn stem is die van het nieuwe, zelfbewuste Schotland. Dertig jaar geleden zong Jim Kerr 'Don't you forget 
about me', nu zingt Kapranos: 'We'll part as happy strangers / from a long friendship / That grew from / Such a love'. 
Het gaat over liefde, maar kan voor hetzelfde geld betrekking hebben op de verhouding tussen Engeland en 
Schotland. 



13 natuur 

Hoe de Schotse natuur model is gaan staan voor geheimzinnigheid 

Twee mannen zitten in de trein naar Schotland. De een vraagt wat de inhoud van een bepaald pakje is. 'Een 
MacGuffin', zegt de een, 'een apparaat om leeuwen te vangen in de Schotse Hooglanden.' De ander, verbaasd: 'Er 
zijn helemaal geen leeuwen in de Hooglanden.' 

'Dan is het toch geen MacGuffin', antwoordt de eigenaar van het pakje. 

Zo legde Alfred Hitchock (1899-1980) de 'MacGuffin' uit, een element uit een film dat de plot vaart geeft en stuurt, 
maar verder obscuur blijft. De cineast gebruikte dit middel in zijn 'Schotse' film, The 39 Steps. In deze film, 
gebaseerd op het boek van de Schotse schrijver John Buchan, trekt de spion Richard Hannay, ten onrechte 
verdacht van een moord, naar de Hooglanden, niet alleen als vlucht maar ook om een Duitse spion onschadelijk te 
maken. Pas wanneer de spion de trein op de Forth Bridge heeft verlaten, komt de film op gang. Er volgt een tocht 
door een tijdloos en wonderschoon landschap met heuvels, dikke wouden, snelstromende beekjes en zonderlinge 
figuren. In de optiek van de Hollywoodfilmindustrie staat de Schotse natuur sindsdien voor pracht en 
geheimzinnigheid. 


Zelfstandig of niet? 

De Schotten gaan op 18 september naar de stembus om de eenvoudige vraag 'Zou Schotland een onafhankelijk 
land moeten zijn?' van een antwoord te voorzien. Vooralsnog ziet het ernaar uit dat de tegenstanders van 
onafhankelijkheid gaan winnen. Het liefst had de Schotse minister-president nog een derde optie, een middenweg, 
op het stemformulier zien staan: devo-max, ofwel: nog meer onafhankelijkheid voor Schotland, zoals het voeren 
van een eigen fiscaal beleid, maar geen eigen staat. De Britse remier David Cameron wilde het simpel houden met 
'ja' of 'nee', en kreeg zijn zin. De Schotten hebben reeds een grote mate van zelfstandigheid. Net als Wales en 
Noord-Ierland heeft het sinds 1999 een eigen parlement, terwijl deze landsdelen ook sinds jaar en dag eigen 
nationale voetbalelftallen hebben. Bovendien koesteren de Schotten een eigen kerk en een eigen (continentaal) 
rechtssysteem. Tevens betalen ze met Schotse ponden, die evenveel waard zijn als de Britse, maar lang niet in alle 
Engelse winkels worden geaccepteerd. 
 
Graphic

 
Collage Ben Giles
Collage Ben Giles
Voetbaltrainer Alex Ferguson
Ontdekkingsreiziger David Livingstone
Sean Connery als James Bond
Franz Ferdinand
Trainspotting
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Rugby (94%); Heads Of State + Government (86%); Political Parties (74%); European Union (74%); 
Genetic Engineering (61%) 
 

Load-Date: August 20, 2014

 
End of Document





Hadden goede rebellen kunnen winnen?
de Volkskrant
22 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 743 words
Byline: THOMAS FRIEDMAN
Body


Column 
Hillary Clinton zei onlangs dat Obama misschien een fout heeft gemaakt omdat hij bij het begin van de Syrische 
burgeroorlog de democratisch gezinde opstandelingen niet heeft bewapend. Ik heb altijd betwijfeld of er genoeg 
'gematigde opstandelingen' waren om het leger van Assad en de islamisten te verslaan en daarna Syrië te 
besturen. Wanneer mensen u van het tegendeel proberen te overtuigen, stel dan de volgende vragen: 

1. Weten zij wie de huidige leider is van de Syrische Nationale Coalitie, de seculiere, gematigde oppositie, en wat 
de drie hoofdpunten zijn van hun politieke programma? Extra punten als ze weten in welk jaar de leider van de 
SNC het laatst in Syrië woonde. 

2. Kunnen ze uitleggen waarom Israël - een buurland van Syrië dat meer weet over dat land dan wie dan ook en 
zeker te maken krijgt met de uitkomst van deze strijd - niet de zijde heeft gekozen van de gematigde Syrische 
rebellen? 

3. De VS zijn met 100.000 soldaten Irak binnengevallen, hebben er een nieuwe regering neergezet, de 
islamistische extremisten eronder gehouden en een 'modern' Iraaks leger opgeleid, maar zodra ze vertrokken 
waren, ging de 'gematigde' minister-president zich sektarisch gedragen. En dan moeten we geloven dat in Syrië, 
het tweelingbroertje van Irak, de gematigde opstandelingen Assad omver hadden kunnen werpen en het land 
hadden kunnen regeren zonder Amerikaanse soldaten? 

4. Hoe hadden de goede Syrische rebellen kunnen zegevieren terwijl de belangrijkste financiers van veel 
opstandige groepen daar, Qatar en Saoedi-Arabië, fundamentalistisch-soennitische monarchieën zijn die in eigen 
land fel gekant zijn tegen precies het soort democratisch bestel waarnaar de fatsoenlijke rebellen in Syrië streven? 

5. Zelfs als we de gematigde Syriërs hadden bewapend, hoe hadden die dan een coalitie van het Syrische leger en 
door Rusland en Iran gesteunde bendes die zich aan geen enkele regel houden, moeten verslaan? 

6. Waarom zijn er zo'n 15.000 moslimmannen van over de hele islamitische wereld naar Syrië gereisd als 
jihadstrijder en is er niet eentje komen opdagen om te vechten voor pluralisme? En toch zouden de gematigde 
Syriërs niet alleen het regime van Assad hebben kunnen verslaan, maar ook dit jihadistische 
vreemdelingenlegioen? 

Het idee dat de enige reden voor de opkomst van de islamistische milities in Syrië is dat wij de seculiere rebellen 
niet adequaat hebben bewapend, is nonsens. Syrië heeft al heel lang een soennitisch-fundamentalistische 
ondergrondse beweging. Het bloedbad dat de vader van president Assad in 1982 in Hama aanrichtte, was een 
poging die islamisten uit te roeien. Er is wel degelijk een voedingsbodem voor pluralisme in Syrië - waar ook veel 
christenen en seculiere moslims wonen - maar ook voor het tegendeel. 

Niet voor niets zei een plaatselijke commandant van het Vrije Syrische Leger in 2012 tegen mij dat zelfs nadat het 
bewind van Assad omver geworpen was, er een tweede oorlog zou volgen in Syrië. 'De islamistische partijen willen 
de sharia invoeren, en wij de democratie.' Het zou hier altijd op twee burgeroorlogen zijn uitgedraaid: een van de 
liberalen en de jihadisten tegen Assad en een van de liberalen en jihadisten tegen elkaar. 

Mijn sympathie ligt bij de dappere Syrische liberalen die ongewapend de straat op durfden te gaan om een ander 
bewind te eisen. Die zou je graag in het landsbestuur zien. Maar het vergt heel wat meer dan betere wapens, willen 
deze mensen zowel Assad als de jihadisten verslaan. Wat dat betreft kunnen we van Irak leren. Bij de verkiezingen 
van 2010 had Ayad Allawi, een seculiere sjiiet, een coalitie gevormd van soen- nieten, sjiieten en christenen op 
basis van een gematigd programma. Hij won meer zetels dan zijn directe tegenstander, de huidige vertrekkend 
premier Maliki. Dat kon omdat Amerikaanse speciale eenheden de ergste soennitische en sjiitische extremisten 
hadden opgepakt of vermoord. Dat gaf het gematigde centrum de ruimte om multi-sektarische partijen te steunen, 
wat veel Irakezen wilden. Maar toen de Amerikanen hun leger terugtrokken, hield dat centrum geen stand. 

Voor het nietsdoen van Obama is een prijs betaald. Maar aan actie hangt ook een prijskaartje, namelijk een 
internationale troepenmacht. We hebben te maken met compleet ingestorte samenlevingen. Het weer opbouwen 
daarvan is het allergrootste wederopbouwproject dat je kunt bedenken. Maar waar een wil is, is een weg. 
Het zou in Syrië altijd op twee burgeroorlogen zijn uitgedraaid 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (90%); International Relations (81%); Terrorist 
Organizations (77%); Government Departments + Authorities (67%); State Departments + Foreign Services (63%) 
 

Load-Date: August 21, 2014

 
End of Document





Jouw vaste prik voor Betrouwbaar Nieuws
de Volkskrant
22 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: V DIDU
Length: 302 words
Byline: VAN ONZE VERSLAGGEVERS
Body


De Speld 
Satire 
Het Verenigd Koninkrijk wil de yezidi's een eigen staat aanbieden in het Midden-Oosten. Premier David Cameron 
vindt dat zij na de verschrikkingen van de afgelopen tijd 'een veilig thuis' verdienen. Hij zet het onderwerp hoog op 
de agenda bij de Verenigde Naties. 

Sinds de opmars van IS in Syrië en Irak zijn de yezidi's hun leven niet meer zeker. Volgens Cameron bestaat er 
daarover een 'immens schuldgevoel' bij de Britse bevolking: 'De internationale gemeenschap heeft te weinig 
gedaan om deze genocide te voorkomen. Daar voelen wij ons medeverantwoordelijk voor. Het minste wat we 
kunnen doen is de yezidi's nu een eigen thuishaven geven.' 

In yezidische kringen is enthousiast op het Britse idee gereageerd. Emir Tahseen Said, de politiek leider van de 
Koerdische volksreligie, zegt dat de staat zou kunnen bestaan uit delen van Irak, Iran, Syrië, Armenië en Turkije: 
'Daar komen wij oorspronkelijk vandaan, dus daar voelen wij ons thuis. Overigens zijn wij het volk van God. 
Wellicht is dat relevant.' 

Said noemt 'Koerdistan' als mogelijke naam voor het nieuwe land, dat volgens hem in eerste instantie slechts 392 
duizend vierkante kilometer hoeft te omvatten. 

De emir heeft de Britse premier diverse bronnen laten zien waaruit blijkt dat de yezidi's historisch gezien aanspraak 
kunnen maken op het betreffende gebied. Cameron: 'Dat is essentieel, want anders heeft zo'n staat natuurlijk bij 
voorbaat al geen enkel bestaansrecht. Ik reken op een constructieve houding van premier ErdoÄ an, ayatollah 
Khamenei en president Assad. Ik reis binnenkort af naar Armenië, omdat we signalen hebben dat er daar wel wat 
bezwaren zijn.' 

Critici denken dat de komst van een nieuwe staat in het Midden-Oosten mogelijk tot enige irritatie kan leiden. 

Britten bieden yezidi's eigen staat in Midden-Oosten aan 
 
Graphic

 
Yezidi's in een vluchtelingenkamp.
Foto EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); European Union (69%); Weapons + Arms (65%); International Relations 
(64%); Peace Process (61%) 
 

Load-Date: August 21, 2014

 
End of Document





Goed bedoeld
de Volkskrant
22 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1232 words
Byline: DOOR RUTGER PONTZEN
Body


Recensie Positions in het Van Abbemuseum Beeldende kunst 
Vijf kunstenaars tonen in Eindhoven hun engagement. Prachtig. Maar als het werk artistiek tegenvalt, schiet het 
dan zijn doel niet voorbij? 
beeldende kunst 
** 
Vijf projecten in dialoog 

T/m 12/10., Van Abbemuseum, Eindhoven. http://vanabbemuseum.nl 

Het is inmiddels een bekende riedel, maar hij klopt nog steeds: het Van Abbemuseum is een van de weinige, 
wellicht het enige museum in Nederland, waar het woord 'engagement' met hoofdletters wordt geschreven. Zo 
betrokken zijn het Eindhovense museum en zijn Engelse directeur Charles Esche met de vermaledijde 
maatschappij, met de medemens in nood, met gebieden die onze hulp nodig hebben en het onrecht dat welig om 
ons tiert. 

In 2011 stuurde het museum al eens een portret van Picasso, Buste de Femme (1943), naar het Palestijnse 
Ramallah. Als onderdeel van een discussieprogramma en 'diepgaande reflectie op de achtergrond, motivatie en 
implicaties van dit project en de verdere culturele uitwisseling tussen instellingen uit Europa en het Midden-Oosten 
in het algemeen'. 

Hoe omslachtig geformuleerd ook, het komt wel bekend voor. Al een tijdje wordt de kunstwereld gedomineerd door 
de prangende vraag: wat kan kunst betekenen voorbij de muren van het museum? Niet alleen in de buitenwijken; 
ook in streken en steden die in brand staan. Denk alleen al aan de discussies - 'should we stay or should we go' - 
rondom de Manifesta-biënnale in St. Petersburg nadat president Poetin er zijn antihomowetten en Oekraïnepolitiek 
had gelanceerd. In het Van Abbe is inmiddels de zoektocht naar het belang van kunst als maatschappelijk issue 
een nieuwe fase ingegaan. Althans, dat zeggen ze zelf. 

Wat er 'nieuw' is? De tentoonstelling Positions. Vijf jonge kunstenaars die met elkaar een 'dialoog' aanzwengelen 
over de 'manier waarop we in de wereld van vandaag onze positie bepalen'. Ervoor uitgenodigd zijn: Lawrence Abu 
Hamdan, Céline Condorelli, Bouchra Khalili, Charles van Otterdijk en Koki Tanaka. De vijf, afkomstig uit alle hoeken 
van de wereld, zouden ons moeten laten nadenken 'over de wijze waarop macht - individueel of collectief - in de 
wereld wordt genomen of verleend'. 

Zo heeft de Marokkaanse Bouchra Khalili een serie videoportretten samengesteld van ballingen en migranten. Ze 
vertellen uitgebreid over hun ervaring met vooroordelen, onrecht, financiële uitbuiting en racisme. Een vrouw legt 
uit: 'In Marokko was ik een meisje. Hier ben ik een Marokaan.' 

Het zijn indrukwekkende monologen, deze Speeches Series, hoewel je je afvraagt wat ze toevoegen aan de stroom 
nieuwsberichten, analyses, achtergrondverhalen en commentaren die al dagelijks via de media worden uitgebraakt. 
Liggen museum en tentoonstelling in het verlengde daarvan? Als een journalistiek onderzoeksbureau, dat nu zijn 
kantoor in het Van Abbe heeft ingericht? 

Vergelijkbaar is het beeld dat Charles van Otterdijk de bezoeker meegeeft. Hij laat je dwalen tussen de grijze 
muren van een bunker vol mysterieus meubilair. Het blijkt een reconstructie te zijn van twee (geheime) gebouwen 
die de Nederlandse kunstenaar vond aan de Duits-Poolse grens. Zijn onderzoek naar wat zich daar mogelijk heeft 
afgespeeld en waarvoor de locaties eigenlijk waren bestemd, is een vorm van spionage-archeologie. Eerder 
documenterend dan de verbeelding prikkelend. 

Dat geldt ook voor de wandvullende foto's die de Japanse Koki Tanaka laat zien van haar projecten. Na de 
aardbeving in Tohoku en de vloedgolf bij Fukushima vroeg ze zich af wat een kunstenaar nog kon betekenen en 
bijdragen. Tanaka's oplossing: gezamenlijk theedrinken met de getroffen bevolking, nachtwandelingen maken en 
praten over de achtergrond van je naam, onder het genot van een noodrantsoen-maaltijd. De foto's ervan zijn tegen 
geïmproviseerde stellages geprikt, als in een buurtcentrum. 

Je kunt niet anders zeggen dan dat deze betrokkenheid de kunstenaars siert. Zoals het Van Abbe te prijzen valt dat 
het zich als enige museum zo heeft uitgesloofd de collectie op een andere, minder voor de hand liggende manier 
op te stellen. Niet kunsthistorisch verantwoord, maar gerangschikt naar maatschappelijk relevante thema's. 

Ook weer met deze tentoonstelling: door verschillende geëngageerde kunstenaars met elkaar in gesprek te laten 
gaan - wat overigens niet helemaal nieuw is. Denk aan hoe Rudi Fuchs in hetzelfde Van Abbe en, later, in het 
Stedelijk Museum al experimenteerde bij zijn IJzeren Venster- en Coupletten-tentoonstellingen. Door kunstwerken 
uit verschillende tijden en van verschillende kunstenaars te groeperen, waardoor deze een nieuw en verrassend 
beeld op het verleden gaven, en soms op het heden. Hier wel voornamelijk vanuit artistieke motieven. 

Maar juist dat artistieke is waaraan het in Positions grotendeels ontbreekt. De eenzijdige gerichtheid van Fuchs op 
het kunstzinnige destijds, is bij Esche omgeslagen naar het maatschappelijke. Visueel of anderszins zintuiglijk 
interessant is Positions nauwelijks. Zeg maar: niet. Het wil ons eerder op een eendimensionale manier een 
maatschappelijke boodschap meedelen. Liefst per megafoon. Ook letterlijk. 

Zoals in het geval van Lawrence Abu Hamdan. De Jordaanse kunstenaar heeft lawaai tot onderwerp van zijn twee 
zalen genomen. In een ervan laat hij een recht-toe-recht-aanfilm zien (en vooral horen) over de geluidsoverlast in 
Caïro. In het zaaltje ernaast volgt de 'uitleg': microscopische foto's laten zien hoe cassettebandjes in Egypte steeds 
worden overgedubd, zonder dat de eerdere geluidsopnamen volledig zijn verdwenen. Leuk om te weten. Wat niet 
wegneemt dat wie de strekking van zijn lawaaionderzoek wil begrijpen, meer heeft aan het persbericht van het 
museum dan aan de fotografische analyses van de kunstenaar. 

Aan de andere kant: sommige kunstwerken in het Van Abbe bieden wel degelijk beeldend enig soelaas. Maar dan 
begrijp je de strekking weer niet. Ook niet met een zaaltekst. Want hoe zou je moeten uitleggen dat de Française 
Céline Condorelli met een bureautje, een keukentrap, wat planten en een wapperend gordijn 'de geschiedenis van 
vriendschappen en de politieke, sociologische en culturele gevolgen ervan' wil etaleren? Net zo zal het de meesten 
zijn ontgaan dat haar bijdrage in de middenzaal geldt 'als een soort fysiek en conceptueel scharnierpunt' van de 
tentoonstelling. 

Je krijgt het gevoel dat dit soort tentoonstellingen eerder voor collega-kunstenaars en -museumdirecteuren worden 
gemaakt dan voor alledaagse bezoekers. Bezoekers die menig museum, ook het Van Abbe, tegenwoordig zo 
graag aan de voordeur ontvangt. 

Alleen is voor hen geluidsoverlast gewoon, net als vriendschap of het multiculturele probleem. Omdat ze er zelf 
tussen wonen of omdat ze er op tv en internet al lang kennis van hebben genomen. Op een toegankelijkere manier 
dan nu in Eindhoven. 

Meer dan l'art pour l'art 

In de acht jaar dat hij er nu directeur is, heeft de Engelse directeur Charles Esche (1962) het Van Abbemuseum 
een onderscheidende koers laten varen, richting politiek en maatschappelijk engagement. Kunst moet een bredere 
betekenis hebben dan alleen l'art pour l'art, is zijn mening. In de jaren tachtig verliet hij de Engelse politiek 
('helemaal overgeleverd aan het neoliberale marktdenken'), omdat hij in de kunst meer ruimte zag voor verbeelding 
en idealisme. In 2012 ontving hij voor zijn bijdrage aan de 'dialoog tussen kunst en samenleving' de Prinses 
Margriet Award. 
 
Graphic

 
Uit The Speeches Series van Bouchra Khalili.
X
Double Centre, 2012-2014. van Charles van Otterdijk.
 Positions : Lawrence Abu Ha, Foto's Peter Cox
The Company She Keeps van Céline Condorelli.
 Positions
Tape Echo, 2013-2014 van Lawrence Abu Hassan.
 Positions, Foto's Peter Cox
Precarious Tasks, 2012 van Koki Tanaka.
 Positions, Foto's Peter Cox
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (87%); Visual Arts (76%) 
 

Industry: Destinations + Attractions (94%); Entertainment + Arts (75%); Museums + Galleries (70%) 
 

Load-Date: August 21, 2014

 
End of Document





We moeten steviger op eigen benen staan
de Volkskrant
23 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 31
Length: 1030 words
Byline: DIEDERIK SAMSOM
Body


Politiek 
We mogen de fragiele vooruitgang in Nederland niet laten wegspoelen door de rampspoed elders. 
Velen van ons gingen deze zomer in met een langzaam groeiend gevoel van optimisme. Nog lang niet alle 
problemen waren opgelost, maar wie begin juli de sfeer onder vakantiegangers proefde op de vliegvelden en bij de 
wegrestaurants bemerkte veel meer optimisme dan een jaar eerder. 

Hoe anders liep het. De gehele zomer rolde het ene na het andere afschuwelijke bericht over onze schermen. En 
Nederland werd daarbij vol in het hart geraakt. De ramp met vlucht MH17 onderstreepte welke verschrikkelijke 
gevolgen een conflict 'ver van ons bed' ook voor Nederland kan hebben. Machteloos zagen we hoe het geweld in 
Oekraïne de terugkomst van de slachtoffers bemoeilijk-te. Die machteloze woede bekruipt ons ook als we zien hoe 
de barbaren van IS(IS) bevolkingsgroepen terroriseren, verjagen en uitmoorden. Als we tot onze afschuw 
bemerken dat ISIS ook hier aanhangers heeft. Of als we zien hoe mensen in Gaza en Israël geslachtofferd worden 
in een conflict dat louter verliezers kent. 

Een aantal jaren geleden ondervonden Nederland en de wereld de desastreuze gevolgen van een instortende 
financiële sector. En net nu Nederland en Europa de weg omhoog lijken in te zetten nemen de ontwikkelingen in de 
wereld andermaal een wending. Het zijn geen eenmalige gebeurtenissen. De toenemende geopo- litieke onrust, de 
botsing van onze waarden van rechtvaardigheid en vooruitgang met die van geweld, (religieuze) onderdrukking en 
reactionaire idealen, de schaarser wordende energievoorraden; het zijn langetermijnontwikkelingen die in een 
stroomversnelling zijn beland. 

Het drukt ons weer met de neus op de feiten. Onze dromen over vrede, stabiliteit en welvaart worden lang niet door 
iedereen gedeeld en te vaak wreed verstoord. Een samenleving waarin ieder talent tot bloei kan komen, ongeacht 
inkomen of afkomst; waarin mensen kunnen rekenen op werk of een helpende hand als er tijdelijk geen werk is; 
waarin de welvaart ook voor volgende generaties wordt veiliggesteld. Idealen die telkens opnieuw veroverd moeten 
worden. Dat is de grotere opdracht waar we de komende jaren voor staan. De zomer van 2014 heeft duidelijk 
gemaakt dat de 21ste eeuw echt is uitgebroken. We staan voor nieuwe opgaven. 

De oorlogen elders brengen spanningen rechtstreeks naar Nederland. De begrijpelijke solidarisering met het 
onbeschrijfelijke leed in Gaza leidt tot tegenover elkaar staande groepen in Nederland. De extreme barbarij van 
IS(IS) zorgt ook hier voor extreme reacties. De voedingsbodem voor wederzijds onbegrip of zelfs haat blijkt helaas 
nog vruchtbaar in Nederland. Discriminatie is overal vindbaar en te veel jongeren met een allochtone afkomst 
voelen steeds minder verbinding met de Nederlandse waarden. Als ordehandhaver kwam ik in Amsterdam 
regelmatig tegenover Marokkaanse jongens te staan die nadrukkelijk naar 'jullie' politie en 'jullie' rechters verwezen; 
als maakten zij geen onderdeel uit van 'onze' rechtsstaat. 

Er gaat ook veel goed, maar we mogen die fragiele vooruitgang nu niet laten wegspoelen door de oorlogen elders. 
Dat betekent dat er op alle fronten een tandje bij moet. Meer lef om elkaar aan te spreken op gebrekkige integratie. 
Een consequente aanpak van discriminatie in iedere vorm. En meer weerbaarheid tegen de elementen die onze 
kernwaarden ondergraven. De rechtsstaat is een onschendbaar principe, maar de vormgeving is niet statisch. We 
moeten actiever wetten toepassen en zo nodig aanpassen om de rechtsstaat te kunnen beschermen tegen hen die 
haar ondermijnen. Van de PvdA mag worden verwacht die ze nooit en te nimmer gevangen wordt in naïviteit. Net 
zo min als in obsessie. Makkelijke kretologie maakt een rechtsstaat niet weerbaarder, maar kwetsbaarder. We 
moeten juist de gematigde krachten versterken en verbinden. 

Nieuwe dreiging vanuit andere delen van de wereld maakt ook duidelijk dat we grotendeels afhankelijk zijn van 
stabiliteit om ons heen. Ook hier moeten we de naïviteit achter ons laten. Diplomatieke en 
ontwikkelingsinspanningen zijn niet altruïstisch, maar voor een fors deel ook in ons eigen belang. Dat betekent niet 
verder afbouwen, maar versterken. Een veranderende wereld heeft ook gevolgen voor Defensie. En tegelijk is 
duidelijk dat geen enkele investering de Nederlandse krijgsmacht in zijn eentje afdoende toerust voor de dreigingen 
in de wereld. Een radicale versnelling van de Europese defensiesamenwerking is nodig. Pas dan renderen 
investeringen in capaciteit ook echt. 

De internationale crises leren ons dat onze economie veel robuuster moet worden. Minder afhankelijk van de grillen 
van de financiële sector en van de import van olie en gas uit Rusland of het Midden-Oosten. Dat betekent meer 
inzetten op innovatieve maakindustrie, op familiebedrijven. Door radicaler te kiezen voor tech- niekonderwijs, voor 
de stimulering van het mkb, voor duurzame energie. 

Nederland heeft daarvoor ongekende mogelijkheden. We zijn een potentiële wereldspeler op het gebied van 
offshore duurzame energiewinning. De chemie kan zichzelf en Nederland een toekomst bezorgen met een radicale 
omslag naar biogrondstoffen. Ons dichtbebouwde land is uiterst geschikt voor de aanstormende doorbraak op 
zonne-energie en elektrisch rijden. Er is een overheid nodig die meer sturing geeft aan de richting van onze 
economie. Als we nu meer ambitie tonen, liggen nieuwe duurzame vooruitgang en nieuwe banen in het verschiet. 

Er is ondanks de nieuwe realiteit dan ook geen reden tot somberen. We zijn een prachtig, sterk land met een groot 
gevoel van saamhorigheid. De manier waarop Nederland met de vliegramp is omgegaan toonde dat andermaal 
aan. Het wordt niet allemaal minder. We zijn juist op zoek naar méér. Meer stabiliteit, meer duurzaamheid, meer 
welzijn. Meer optimisme, meer visie, meer samenwerking. Daar ligt het Nederland van de toekomst. De toekomst 
van onze kinderen. De PvdA wil samen met anderen werken aan dat land van rechtvaardigheid en vooruitgang. 
Ook nu het moeilijk is, juist nu het moeilijk is. 

DIEDERIK SAMSOM is fractievoorzitter van de PvdA in de Tweede Kamer. 
Voedingsbodem voor wederzijds onbegrip is nog vruchtbaar in Nederland 
 
Graphic

 
DIEDERIK SAMSOM
Foto ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Rule Of Law (94%) 
 

Load-Date: August 22, 2014

 
End of Document





De gedachten ergens anders
de Volkskrant
23 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 1242 words
Byline: DOOR MAARTEN DOORMAN
Body


Recensie - de biografie van socioloog walter benjamin Boeken 
Een tragische dood, een wrang leven, contacten met Rilke, Heidegger, Brecht, Arendt, Bataille en wie niet eigenlijk 
- knappe schrijver die van het leven van cultuurfilosoof Walter Benjamin ( 1892-1940 ) een saai boek maakt. 
In de herfst van 1931 zit Walter Benjamin tussen zijn boeken op een huurkamertje in Berlijn, met afbeeldingen van 
heiligen aan de muur. Hoewel zijn omstandigheden beroerd zijn en de toekomst er weinig rooskleurig uitziet, zou hij 
kunnen zeggen, zo meldt hij zijn vriend Scholem, 'dat ik me voor het eerst van mijn leven volwassen voel'. De 
filosoof is 39 jaar oud. 

Het is een zeldzaam moment van introspectie bij een schrijver die zo diepgaand kon nadenken over de meest 
complexe dwarsverbanden tussen politiek, literatuur, filosofie, godsdienst en geschiedenis. Tot dan toe had 
Benjamin, als hij niet door Europa zwierf, hoofdzakelijk in het huis van zijn ouders gewoond, ook met vrouw en kind. 
Er was weinig van hem gepubliceerd en hij verdiende zo goed als niets. In de academische wereld kreeg hij geen 
voet aan de grond en de verhouding met zijn vader was gespannen. Die vond dat hij een baan moest zoeken. 

Toch is het te makkelijk je vrolijk te maken over de onvolwassenheid van deze erudiete schrijver. Met de 
toenemende greep van de nazi's op de Duitse samenleving was inmiddels duidelijk dat er voor joodse filosofen 
geen plaats meer zou zijn. De chaos tijdens de Weimarrepubliek en een wereldwijde crisis na de beurskrach van 
1929 boden miljoenen Duitsers hoe dan ook weinig perspectief. 

In 1920 had Benjamin al eens geprobeerd het ouderlijk huis te verlaten en was hij met zijn vrouw Dora tijdelijk 
ingetrokken bij hun vriend Erich Gutkind. Terwijl Dora werkte en Benjamin iets probeerde te verdienen met de 
verkoop van zeldzame boeken, bracht de hyperinflatie hen aan de afgrond. In 1922 kostte een brood 163 mark, in 
december 1923 liefst 399 miljard mark. Gutkind reisde voor de kost als vertegenwoordiger in margarine door het 
land en Benjamin was opnieuw aangewezen op steun van zijn ouders. Toen hij in 1922 zijn dissertatie voltooide, 
verzweeg hij dat voor hen uit angst dat zijn toelage zou worden stopgezet. 

De afhankelijkheid van anderen is een rode draad in zijn leven, blijkt uit Walter Benjamin. A Critical Life. Auteurs 
Eiland en Jennings geven er schrijnende voorbeelden van. Wanneer Benjamin in de jaren dertig als balling in Parijs 
woont, moet hij rondkomen van een maandbedrag van het Frankfurt Institute of Social Research, waar zijn naar 
New York gevluchte vrienden Horkheimer en Adorno zitten. Ze bekommeren zich financieel om hem, en 
intellectueel, door daar zijn werk te publiceren en met hem van gedachten te wisselen. Wanneer ze zijn lang 
verwachte studie over het Parijs van Baudelaire weigeren te plaatsen, komt dat hard aan. 

Benjamin is meteen tot vergaande aanpassingen bereid. Waar ooit Adorno hem volgde, zijn de rollen nu 
omgekeerd. Ook is niet helemaal duidelijk hoe graag ze Benjamin eigenlijk als medeballing in New York willen 
hebben. De biografen suggereren hier impliciete jaloezie en spreken ondanks hun academische braafheid zelfs van 
onbewust verraad. Dat gaat wat ver, gezien de jarenlange toewijding en steun aan Benjamin. 

Voor wie het dramatische eind van Benjamin in moordkuil Europa kent, heeft zijn afhankelijkheid iets 
onverdraaglijks. Telkens bedelt hij om geld. Als hij kort voor de oorlog de Franse schrijver Caillois kritisch 
bespreekt, vraagt hij Horkheimer zijn recensie onder pseudoniem te plaatsen, want zijn positie als emigrant zonder 
paspoort en inkomen is precair. Nieuw was dat niet: in Duitsland had hij vanwege zijn joodse afkomst en 
vooruitstrevende opvattingen reeds vaak onder pseudoniem moeten publiceren. 

Het leven van Benjamin is adembenemend, alleen al door de coryfeeën met wie hij verkeerde. Zo volgde hij met 
Heidegger college over logica, en met Rilke over Indiaanse cultuur in Mexico. Hij raakte bevriend met de dadaïst 
Hugo Ball en met de filosoof Ernst Bloch, met wie hij hasj rookte. Hij had ook college van Karl Jaspers, was op 
Capri met de futurist Marinetti. Had hij wat geld, dan vergokte hij het. In Parijs ontmoette hij alle toonaangevende 
avantgardisten, schilders, dichters, schrijvers en acteurs van dat moment, inclusief de in alcohol oplossende 
Joseph Roth. Bij Bertold Brecht bracht hij geregeld de zomer in Denemarken door. Later in zijn leven sloot hij 
vriendschap met de filosofen Hannah Arendt en Georges Bataille, die wanneer hij in 1940 definitief Parijs ontvlucht 
zijn documenten en handschriften veiligstelt in de Nationale Bibliotheek. 

En hij is eindeloos op reis. We zien hem op eilanden als Capri en Ibiza, waar hij goedkoop kon leven of op kosten 
van vrienden, in San Remo bij Dora, van wie hij inmiddels gescheiden is, in Parijs, Kopenhagen, Wenen, Frankfurt 
en Berlijn. En in Moskou met zijn vriendin Asja Lacis, die hem daar het communisme in dreigt te trekken. Voor hij 
door de nazi's wordt opgejaagd, is Benjamin eigenlijk al jaren op de vlucht, wie weet voor zichzelf. 

Verschillende keren overweegt hij zelfmoord, maar zo ver komt het pas wanneer hij bij het uitbreken van de oorlog 
vergeefs probeert om Frankrijk te verlaten. Hij heeft een visum voor Amerika, alleen geen uitreisvisum, dat hij als 
stateloos burger van het snel genazificeerde Frankrijk niet meer krijgt. In het Spaanse Port Bou wordt hij met 
andere vluchtelingen gearresteerd en beneemt hij zich onder huisarrest in een pension door een overdosis 
morfine het leven. De volgende dag gaat de grens weer open en kunnen de vluchtelingen verder. 

Het is nog een hele prestatie van deze twee biografen om van zo'n opwindend leven zo'n saai verhaal te maken. 
Hun biografie is academisch in de slechte zin van het woord: dicht bij voor de hand liggende bronnen blijvend en 
angstvallig elke interpretatie vermijdend. Terwijl uitgerekend Benjamin van zo'n academische houding weinig moest 
hebben. 

Ondanks die distantie is Benjamins werk ook niet altijd even toegankelijk. Karl Kraus kon er geen touw aan 
vastknopen toen Benjamin over hem schreef. In 1925 trok de barokke stilist zijn Habilitationsschrift terug, omdat de 
commissie geen vat op zijn betoog kreeg. Susan Sontag meende dat zijn essays vaak net op tijd stopten, vlak 
voordat ze zichzelf om zeep hielpen. 

Niettemin is Benjamin een belangrijk denker. Het kunstwerk in het tijdperk van zijn technische reproduceerbaarheid 
(1936) is een van de meest aangehaalde geschriften uit de geesteswetenschappen. Benjamin nam als filosoof film 
en populaire cultuur serieus en werd daarom decennia lang door het postmodernisme omarmd. Veel van zijn 
opvattingen, zoals het religieuze karakter van het kapitalisme, dat zijn rituelen vormgeeft in onophoudelijk 
consumeren, werkten via de Frankfurter Schule door op de maatschappijkritiek van de afgelopen halve eeuw. 

Bij zijn dood verschenen twintig monniken uit het niets en zongen voor hem een mis. De atheïstische jood kreeg 
daarop een keurig katholieke begrafenis. Maar het graf werd later geruimd. Zijn huidige tombe aan zee in Port Bou 
werd zo niet de rustplaats die deze nomade van het denken ook bij leven al zelden vond. 





Howard Eiland, Michael W. Jennings: Walter Benjamin. A Critical Life recensie 
Harvard University Press, 755 pagina's, ca. EUR 30 
Hun biografie is academisch in de slechte zin van het woord. Terwijl uitgerekend Benjamin van zo'n academische 
houding weinig moest hebben 
 
Graphic

 
Walter Benjamin.
Foto HH
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Profiles + Biographies (94%); Artists + Performers (76%); Writers (69%) 
 

Load-Date: August 22, 2014

 
End of Document





Wereldschrijver
de Volkskrant
23 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 2324 words
Byline: DOOR NELL WESTERLAKEN
Body


Onze gids deze week - Ilija Trojanow, postmoderne ontdekkingsreiziger 
De ideale gids voor het minder vertrouwde verblijft momenteel in Wenen maar voelt zich overal en nergens thuis. 
Van Ilija Trojanow krijgen we niet The Doors - want die kennen we wel - maar qawwali. 
Een schrijver van tegen de vijftig gaat fanatiek sporten en wil in allerlei disciplines een resultaat behalen gerelateerd 
aan olympische records. Zo'n studeerkamertype dat het eens totaal over een andere boeg wil gooien, daar moeten 
ongelukken van komen. Is zo iemand wel lekker? 

Ilija Trojanow (49) lacht. 'Hoe meer ik schrijf, hoe meer ik sport. Een geweldige combinatie: na het schrijven kan ik 
me in de namiddag totaal ontspannen met sport. Tussen de spelen in Londen en Rio de Janeiro doe ik 24 
individuele sporten; fietsen, rennen, triatlon, van alles, onder leiding van een coach. Ik streef ernaar in alle sporten 
de helft van het resultaat te behalen van de olympisch kampioenen. Een aantal disciplines heb ik al afgevinkt. 
Momenteel ben ik aan het boogschieten, kajakken en tafeltennissen.' 

Wie Ilija Trojanow enigszins kent, weet dat hier geen sprake is van pure ontspanning maar van een 'project'. Er is 
altijd sprake van een project bij de Bulgaars-Duitse schrijver, uitgever, vertaler en wereldburger. Het non-fictieboek 
over zijn sportervaringen gaat Mijn olympische jaren heten, de Duitse tv zal in 2016, tijdens de spelen in Rio, een 
serie uitzenden over zijn onderzoek. 'Dit project zegt veel over wie ik ben als schrijver', zegt Trojanow, 'ik zoek naar 
een combinatie van het intellectuele en het avontuurlijke.' 

Je zou hem een postmoderne ontdekkingsreiziger kunnen noemen. De witte vlekken op de wereldkaart die hij wil 
inkleuren zijn niet geografisch maar intellectueel en cultureel van aard. Trojanow woonde van jongsaf aan in 
verschillende werelden, als kind van Bulgaarse vluchtelingen die in 1971 via Italië in Duitsland terechtkwamen. 
Zijn vader kreeg in de jaren zeventig een baan als ingenieur in Kenia, het gezin verhuisde mee. 

Voor zijn bestseller De wereldverzamelaar (2006), een roman over het leven van de ontdekkingsreiziger Richard 
Burton, vestigde Trojanow zich zes jaar in India. Afrika is deel van zijn leven, India kroop in hem. Trojanow woonde 
in Kaapstad en in Duitsland en beschouwt Wenen tegenwoordig als zijn uitvalsbasis. Maar oké, hij was onlangs een 
paar weken in Dresden, gaat binnenkort drie maanden naar Sri Lanka en woont soms een tijdje bij zijn vriendin in 
Stuttgart. In Wenen spreken we af, op het terras van restaurant La Pasteria onder zijn appartement. Het ligt aan 
een dorpsachtig pleintje met platanen en een kerk. 

In de nabijheid van de Donau - de rivier die Oost en West verbindt - werkt Trojanow aan zijn boeken: fictie en non-
fictie, essays en reisverhalen. Hij schrijft momenteel aan een epische roman. 'Ik doe al jaren onderzoek naar de 
Bulgaarse geheime dienst, ik heb er een documentaire over gemaakt voor de Duitse tv. Inmiddels beschik ik over 
bergen dossiers, boeken, interviews, aantekeningen, audio- en videomateriaal, noem maar op. Het onderzoek 
beslaat vijftig, zestig jaar Bulgaarse geschiedenis die natuurlijk exemplarisch is voor alle landen waarvoor Moskou 
het format had bepaald. In het boek staan een apparatsjik en een vrijheidsstrijder tegenover elkaar in een totalitair 
politiek systeem. Een belangrijk gegeven in het verhaal is dat de jaren na 1989 - die in het Westen worden gezien 
als jaren van transformatie - weinig verandering brachten voor de meeste mensen in het Oosten.' 

Opmerkelijk genoeg ontbreekt het in de Europese literatuur vooralsnog aan goede romans over het 
communistische verleden, zegt hij. Het kwaad uit die tijd is meestal een collectief gegeven, waarmee de 
verantwoordelijkheid van het individu gemakshalve wordt uitgeschakeld. 'Het behoort bij het postmoderne denken 
om te zeggen dat iedereen slachtoffer was van het systeem, maar er waren ook individuen die in hun denken een 
soort rechtvaardiging van het kwaad inpasten.' 

Trojanows inspiratiebronnen komen uit vele tijden en culturen. Zijn afkeer van dogma's, ideologieën en religieuze 
instituten komt tot uiting in zijn interesse voor het soefisme - een mystieke beweging met een oorsprong in de islam. 
Hij heeft een zwak voor buitenstaanders - 'ik ben een groot fan van Don Quijote'. Het onbekende is hem liever dan 
het vertrouwde, wat doorklinkt in zijn keuzen. 'Ik had aanvankelijk muziek van The Doors op mijn lijstje staan, maar 
die zullen Volkskrant-lezers wel kennen. Mag ik dat nog veranderen? Ik heb namelijk muziek die veel verrassender 
is.' 

1. 

Muziek: zanger Nusrat Fateh Ali Khan 

'In India heb ik qawwali ontdekt, een oude vorm van soefistische muziek. Er is een soort rudimentaire 
basiscompositie. Die fungeert eigenlijk als opstapje voor de grillen van de improvisatie. Eenmaal begonnen gaat de 
muziek maar door, uren- en urenlang. De stemmen zijn het belangrijkste. De magie zit in die stemmen die als het 
ware door elkaar dansen. Je raakt verloren in deze muziek en tegelijkertijd verheft diezelfde muziek je. 
Hypnotiserend. Het idee is dat muziek het weefsel is van het universum, een ladder naar God. Nusrat is een van de 
beste qawwali-zangers. 

'Qawwali is allesomvattend en daardoor precies het tegenovergestelde van elk dogma of ideologie. Door dat 
alomvattende is het soefisme in de islamitische wereld onder vuur komen te liggen. In het Westen wordt er vaak 
aan voorbijgegaan dat de echte slachtoffers van wat wordt genoemd islamitisch fundamentalisme andere vormen 
van islam zijn. Het zogenoemde fundamentalisme is in feite een nieuwe vorm van islamitisch fanatisme, het heeft 
niets te maken met de fundamenten van de islam. 

'Qawwali-muziek is misschien vreemd voor iemand die alleen westerse muziek is gewend, omdat het niet gaat om 
de exacte toon maar om een glijdende schaal van tonaliteiten. Al is het verwarrend, het heeft iets heel positiefs. Ik 
houd ervan te kijken naar dingen, te luisteren, dingen te lezen die me uit het vertrouwde halen. Want hoe je het ook 
bekijkt, esthetiek is uiteindelijk ook een dogma.' 

2. 

Poëzie: Het boek Kabir, 44 extatische gedichten met uitvoerige toelichting door Robert Bly 

De 15de eeuwse dichter Kabir is in India nog altijd very much alive, vertelt Trojanow. Uit een gedicht over muziek: 

Uit de harp komt kwelende muziek en de dans gaat voort, 
zonder handen of voeten. 
Zij wordt gespeeld zonder vingers, 
zij wordt gehoord zonder oren, 
want Hij is het oor en Hij is de toehoorder. 
Is er een wijs mens, die wil luisteren naar die plechtige muziek, 
die in de hemel opstijgt? 
Want hij, de bron van alle muziek, vult alle vaten en rust zelf in volheid. 

'Kabir is een soort anarchistische gelovige. Hij is geen soefi, maar hij komt dicht bij mijn opvattingen over het 
overwinnen van het geïnstitutionaliseerde en gelimiteerde van religie. Ik ben gefascineerd door kunstwerken die 
ons het onbevattelijke binnen leiden en ons uit het leven van alledag plukken, zoals de gedichten van Kabir. Een 
van de grootste schoonheden van poëzie en literatuur is dat het me meeneemt naar het onbekende.' 

3. 

Literatuur: António Lobo Antunes, Het handboek van de inquisiteurs, 1996 

'Aanvankelijk dacht ik De Onderdaan te noemen, een boek uit 1918 van Heinrich Mann. Dat vertelt namelijk veel 
over de mindset van de typische Duitse petit bourgeois die verslaafd is aan bevel en autoriteit. Maar ik wil een 
hedendaags boek aanbevelen, een werk van Lobo Antunes uit Portugal, elk werk van hem is goed eigenlijk. Zijn 
stijl is polyfonisch. De stemmen hebben allemaal een eigen onderscheidende toon. De taal ontvouwt zich in een 
soort vlammen die alle kanten op gaan op een haast muzikale manier. Hij zegt zelf dat zijn schrijven is beïnvloed 
door Bach en Mahler. 

'Lobo Antunes koppelt een donker gevoel voor humor aan groteske elementen. Hij schetst een sociologisch web 
van zijn land, met de kerk, de aristocratie, het feodalisme, het patriarchaat, al die lagen. Het interessante van Het 
handboek is dat het gaat over een militair die martelt en een politiek gevangene. Dat raakt natuurlijk aan het boek 
waaraan ik zelf werk. Portugal onder het fascisme wordt ongelooflijk goed weergegeven: een land waar geen plaats 
was voor verlichte zielen. Ze faalden of ze werden gestraft. Zijn beschrijvingen hebben een haast oud-
tentamentisch gevoel voor interactie. Niet minder dan briljant. Lobo Antunes is een kandidaat voor de Nobelprijs.' 

4. 

Televisieserie: Breaking Bad 

In Breaking Bad, dat werd uitgezonden tussen 2008 en 2013, besluit scheikundeleraar Walter White de misdaad in 
te gaan als hij hoort dat hij terminaal ziek is, om zijn gezin financiële zekerheid te geven. 

'Ik denk weleens dat een aantal Amerikaanse tv-series het hedendaagse equivalent zijn van de grote Amerikaanse 
roman uit de 19de eeuw. Uit Hollywood komt weinig bijzonders meer, ook op literair gebied gebeurt niet veel 
spannends in de VS, maar series als The Wire, The Sopranos, House of Cards en Breaking Bad onderzoeken een 
nieuw terrein. De makers schromen niet provocerende statements te maken over de Amerikaanse maatschappij. 

'Je gaat de hoofdpersoon op den duur verachten, maar hij blijft toch op een of andere manier dichtbij. Als 
verhalenverteller zie ik hoe slim de verschillende spanningsbogen zijn opgebouwd: er zit een verhaal in elke 
aflevering, in elk seizoen en in alle seizoenen samen. Het is een van de grote openbaringen van de vertelkunst. Ik 
dacht altijd dat Amerikaanse tv-series saai waren, totdat ik met een longontsteking aan bed was gekluisterd en zelfs 
te ziek was om te lezen. Sindsdien weet ik hoe verslavend ze kunnen zijn.' 

5. 

Sport: Wimbledon-finale 1980, Björn Borg - John McEnroe 

'Op mijn tiende werd ik jeugdkampioen tennis in Kenia. Die Wimbledon-finale zag ik toen we een korte periode in 
Duitsland waren. Ik verlangde naar Kenia en naar tennis. Ik weet genoeg van de sport om de finesses, de strategie 
en de verborgen aspecten te waarderen. Er gebeurt zo veel tijdens zo'n wedstrijd. Het gaat over vastberadenheid, 
over het overwinnen van obstakels, over dealen met jezelf en met je tegenstander. Zo'n wedstrijd is een metafoor 
voor van alles. Het is in feite een heldenreis. Die ervaren koele Zweed, de oude held, tegenover dat jonge, dwarse, 
rebellerende genie genaamd John McEnroe: een perfecte cast voor een tv-show. Of voor een Grieks drama.' 

6. 

Film: Monty Pythons Life of Brian, 1979, regie Terry Jones. 

Het valt op dat Trojanow weinig hedendaagse inspiratiebronnen noemt. Verklaarbaar, meent hij: 'We leven niet 
bepaald in de meest geïnspireerde tijden wat kunst betreft: ik heb het gevoel dat er een zeker gebrek is aan moed 
en radicalisme zoals dat er wel was in de tijd van Monty Python. Die groep moet op het lijstje van de grootste 
kunstenaars uit de 20ste eeuw. Het was toen erg moedig een film te maken over het grootste taboe in het 
christelijke avondland. 

'Naar Brian kun je kijken als een gewone comedy. In discussies over cultuur wordt weleens over het hoofd gezien 
hoe bijzonder en belangrijk het is dat je mensen aan het lachen kunt maken. Maar de film is tegelijk een serieuze 
reflectie op hoe religie werkt, op het begin van mystificering en op de domheid van de massa.  Ik heb hem laten 
zien aan mensen uit verschillende culturen en hij spreekt iedereen aan - van jonge Indiërs tot oude Bulgaren. 

7. 

Opera: Wozzeck, opera uit 1921 van Alban Berg, gebaseerd op een drama van Georg Büchner uit 1837. 

'Weet je dat ik zonder de opera La Bohème waarschijnlijk niet had bestaan? Mijn grootvader was operadirecteur in 
Sofia, Bulgarije. In de jaren vijftig won hij een belangrijke prijs voor zijn enscenering van La Bohème. Mijn moeder 
was toen ernstig ziek en de benodigde medicijnen waren in Bulgarije niet te krijgen. Een van grootvaders grootste 
fans was de cultureel attaché bij de Amerikaanse ambassade. Hij kocht de medicijnen in de VS met het prijzengeld, 
waardoor mijn moeder in leven bleef. 

'Onlangs heb ik Wozzeck gezien voor mijn operablog in de Oostenrijkse krant Der Standard. Het gaat over een 
jonge soldaat die anders is dan anderen en daardoor wordt gezien als abnormaal. Maar als je zit te kijken vraag je 
je af wie er nu abnormaal is, Wozzeck of de maatschappij. De muziek is avant-gardistisch, maar weet je niettemin 
te raken en te ontroeren. Een perfecte opera.' 

8. 

Gerecht: dal makhani 

De kok van La Pasteria heeft tijdens het gesprek een mix van Europese delicatessen op tafel geschoven; 
jacobsschelpen, porcini, gerookte eendenborst. 'Ik heb hem laatst getipt over een fantastische, ambachtelijke 
kaasmaker in Stiermarken.' Waarom een Indiaas gerecht? 'Omdat het bij iedereen in de smaak valt - een voorbeeld 
van eenvoud en kwaliteit. Je begint met het bakken van specerijen, hele en gemalen, dat luistert erg nauw. Elke 
kok maakt zijn eigen mix van onder meer gember, komijn, koriander en kardemom.' De basis van linzen en bonen 
wordt gecombineerd met uien, knoflook en tomaten en die specerijen dus. 'Als het klaar is wat room erop. Bijzonder 
smakelijk.' 
CV 
Ilija Trojanow werd geboren op 23 augustus 1965 in Sofia, Bulgarije. In 1971 vluchtte zijn familie naar Duitsland 
waar ze politiek asiel kregen. Zijn vader, een ingenieur, vond in 1972 werk bij een Duitse firma in Kenia, waar het 
gezin woonde tot 1984. In de jaren negentig schreef Trojanow non-fictieboeken over Afrika. Zijn eerste roman, De 
wereld is groot en overal loert redding, uit 1996, gaat over de ervaringen van zijn familie als politiek vluchtelingen. 
In 1998 verhuisde Trojanow naar India, waar hij geïnspireerd raakte door de Indiase cultuur. De wereldverzamelaar 
(2006), over het leven van de 19de-eeuwse ontdekkingsreiziger Richard Burton, was zijn internationale doorbraak. 
Zijn recentste boek is Wo Orpheus begraben liegt (2013), een serie reportages uit Oost-Europa. Onder de prijzen 
die hij won zijn de Bertelsmann Literatur Preis en de Preis der Leipziger Buchmesse. De boeken van Ilija Trojanow 
worden in Nederland uitgegeven door De Geus. 

degeus.nl 
 
Graphic

 
Ilija Trojanow
Foto Judith Jockel
Ilija Trojanow
Foto Judith Jockel
Ilija Trojanow
Foto Judith Jockel
Ilija Trojanow
Foto Judith Jockel
Poëzie: Kabir (ca. 1440 - ca. 1518), mystieke dichter en heilige uit India.
Film: Monty Pythons Life of Brian, regie Terry Jones (1979), 'een serieuze reflectie op hoe religie werkt'.
Foto HH
Opera: Wozzeck (1921) van Alban Berg.
Foto Quim Llenas / Getty
Literatuur: António Lobo Antunes (Portugal), schrijver van Het handboek van de inquisiteurs (1996).
Foto Kick Smeets / HH
Gerecht: Dal makhani. Vegetarisch linzengerecht uit India.
Muziek: Nusrat Fateh Ali Khan (1948-1997), qawwali-zanger.
Tim Hall / Getty
Televisie: Breaking Bad (2008-2013), de werdegang van scheikundeleraar Walter White (Bryan 
Cranston).TelevisieBreaking Bad (2008-2013), de werdegang van scheikundeleraar Walter White (Bryan Cranston).
Foto HH
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Music (94%); Literature (86%); Artists + Performers (82%); Sex + Gender Issues (63%) 
 

Load-Date: August 22, 2014

 
End of Document





'Een zelfstandige is kwetsbaar'
de Volkskrant
23 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Magazine Rubrieken
Length: 725 words
Byline: MARGOT C. POL
Body


financieel zelfportret - onbeschaamde geldvragen aan lezers 
Marcelino Lopez (40) is schrijver, psycholoog en ondernemer. Hij woont in Amsterdam. 
Huidig saldo? 
'Ongeveer 3.000 euro op de betaalrekening. Wat werk betreft, doe ik van alles door elkaar. Mijn hart ligt bij de 
psychologie, maar therapie geven wil ik niet fulltime doen, daar heb ik niet genoeg geduld voor. Daarom schrijf ik 
erover, doe ik de eindredactie van een paar bladen en heb ik met een vriend een datingsite opgericht. Eigenlijk 
voelt het alsof ik leuke dingen doe en daar af en toe voor betaald krijg. Vroeger had ik zelfs weleens moeite om te 
declareren na een therapiesessie. We hebben gewoon een goed gesprek gevoerd, dacht ik, moeten ze daar nou 
voor betalen?' 
Schulden? 
'Nee.' 
Grootste financiële angst? 
'Ik heb nooit hoeven rekenen, kon altijd rondkomen van de activiteiten die me interesseerden en waarvan ik iets 
kon leren. Een beetje een rommelig leven, maar wel leuk.' 
Totdat? 
'Ineens had ik een financiële dip. Mijn gewone projecten had ik gehalveerd om alle tijd te kunnen stoppen in een 
boek en een nieuw project rond online psychologische training. Maar alle twee kwamen ze niet van de grond. En 
toen mijn relatie ook nog uitging en ik last kreeg van een knieblessure voelde ik me ineens als dat biggetje in een 
huisje van stro. Ik realiseerde me hoe kwetsbaar je bent als freelancer. Wat als de economie niet opknapt, wat als 
ik een beroerte krijg? Ik heb de toekomst lang genegeerd, nu moet ik echt iets gaan regelen. Tegelijkertijd zie ik in 
dat ik in al die goede jaren best een zeurpiet ben geweest, die wat meer had kunnen genieten.' 
Waar bezuinig je op? 
'Nergens op, maar ik hecht niet zo aan spullen. Om de zoveel tijd wil ik overal vanaf en geef ik mijn boeken, kleding 
en surfspullen aan vrienden. Ik ben nogal chaotisch en wil niet te veel bezitten.' 
Heb je een gat in je hand? 
'Nee. Ik beschik wel over veel lege zwarte dozen om spullen in op te bergen die ik dus niet heb.' 
Duurste dat je ooit hebt gekocht? 
'Een stacaravan van 16 duizend euro in de duinen van Castricum, uit de tijd dat ik nog een fanatieke windsurfer 
was. Soms heb ik wel een beetje spijt dat ik 'm heb verkocht.' 
Kan echt geen geld uitgeven aan? 
'Onnodige prulletjes. Koop je een yoghurtje in de supermarkt, zit de muesli er apart verpakt bij en het lepeltje in 
wéér een ander plastic hoesje. Milieuvervuiling.' 
Wat heb je vroeger geleerd over geld? 
'Sparen, zuinig zijn, geld opzij zetten. Dat is niet helemaal gelukt, ik had liever leren investeren. Mijn vader was een 
Spaanse gastarbeider, hij werkte bij de Hoogovens, mijn moeder stond een dag per week bij de drogist. Ik vond ze 
iets te sober, mijn moeder was ook niet zo goed in genieten, maar dat is veranderd nu ze met pensioen zijn. Mijn 
vader surft of snowboardt nu bijna dagelijks en mijn moeder tuiniert en leest veel. Toen ik in 2010 krap zat, hebben 
ze me geholpen. Best genant als je bijna 40 bent.' 
Geef je aan goede doelen? 
'Unicef en iets met dieren, geloof ik. Of nee, Greenpeace.' 
Je wint een ton: wat doe je? 
'Dat is bijna een therapeutische vraag, wat doe je als je kunt doen wat je écht leuk vindt? Verder gaan met het 
nieuwe boek waaraan ik bezig ben, denk ik, en al die projecten met losse eindjes afronden.' 
En met een miljoen? 
'Een huis kopen aan de rand van Amsterdam.' 
Heb je een creditcard? 
'Sinds kort, voor een reis naar India. Ik geloof dat er 6.000 euro vanaf kan, maar dat weet ik dus niet zeker. Mijn 
financiën zijn een zooitje.' 
Heb je een huishoudboekje? 
'Wat denk je?' 
Hoeveel maanden overleef je zonder inkomen? 
'Ik denk drie maanden.' 
Financieel motto? 
'Zelfs dat niet, ik heb zó weinig over geld nagedacht. Maar ik kom steeds meer tot de ontdekking dat het toch wel 
fijn is om je financieel veilig te voelen. Na mijn vakantie ga ik maar eens praten over een pensioenfonds.' 


U wilt nu ook wel een keer geïnterviewd worden over geldzaken. Mail gerust een korte toelichting naar: 
mijngeld@volkskrant.nl 
Inkomsten per maand 
Schrijven en eindredactie: EUR 1.000 - EUR 3.000. Therapie geven: EUR 500 - EUR 1.000. Advertentie-inkomsten 
uit datingsite: EUR 500. Baliewerk en psychologisch advies: EUR 500 - EUR 1.000. 
Grootste kostenposten 
Huurhuis inclusief gas/water/licht: EUR 800 per maand. 
laatste aanschaf 
Twee nieuwe vliegers voor het kitesurfen: EUR 1.200. 
Spaart voor 
Een reis naar Costa Rica. 
 
Graphic

 
foto Antonia Hrastar
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant Magazine 
 

Subject: Banking, Lending + Credit Services (93%); Spousal Support (84%); Slavery (71%); Property + Housing 
Regulation + Policy (69%); Parents (69%); Weddings + Engagements (62%) 
 

Industry: Retail + Wholesale Trade (83%); Insurance (75%); Budgets (68%); Commercial Lending (67%); 
Marketing + Advertising (65%) 
 

Load-Date: August 22, 2014

 
End of Document





THEATER MUZIEK FOTOGRAFIE FILM BEELDENDE KUNST Weekwijzer 5 
redenen om eropuit te gaan
de Volkskrant
23 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund; Blz. 65
Length: 648 words
Body


De favorieten en de aanraders van de Volkskrantredactie: theater op bijzondere locaties, oude muziek in Utrecht, 
een bijzonder project over Rwanda, een sprankelende film en uw laatste kans op een uitgesproken verzameling te 
zien. 
THEATER 
Zeeland Nazomer Festival 

Van 26 augustus tot en met 6 september. http://nazomerfestvial.nl 

Als alle andere zomerfestivals zijn afgelopen, dan begint het Zeeland Nazomer Festival. Veel muziek, met grote en 
nieuwe namen, op het fraaie Abdijplein in Middelbrug. Dit jaar optredens van onder anderen Kensington, Blaudzun, 
The Kick, Maaike Ouboter en Blof. Wat het ZNF onderscheidt van veel andere festivals is dat er jaarlijks drie eigen 
theaterproducties in première gaan. Veelal op bijzondere locaties, over de provincie verspreid. Dit jaar zijn dat: De 
Zwarte van Walcheren van Herman van de Wijdeven over vreemdelingenhaat en slavenhandel (locatie: Oostkerk 
in Middelburg), Aards Paradijs van Tennesse Williams over broeierige broedertwisten en dreigend natuurgeweld 
(locatie: boerderij Land & Zeezicht in Kamperland) en De Schrijver, Zijn Vrouw, Haar Minnares over dichter 
Martinus Nijhoff en zijn vrouw die tijdens hun huwelijk relaties met andere vrouwen had (locatie: duingebeid 
Dishoek, Koudekerke). 

Hein Janssen 

MUZIEK 
Festival Oude Muziek Utrecht 

Van 29 augustus tot en met 7 september. Openingsconcert Collegium 1704 onder leiding van Václav Luks, vrijdag 
29 augustus, TivoliVredenburg. http://oudemuziek.nl 

Antieke muziek in splinternieuwe behuizing. Het Utrechtse Festival Oude Muziek trapt vrijdag af in de Grote Zaal 
van het muziekpaleis TivoliVredenburg, het nieuwe festivalhart. Ook zalen als Hertz en Pandora worden bespeeld 
en het festivalgevoel zal los komen in foyer en café, en van daar worden meegevoerd naar aloude locaties als 
gasthuis Leeuwenbergh en de Lutherse Kerk. Het festival speurt dit jaar naar muzikale schatten in het rijk van het 
Habsburgse vorstengeslacht, met optredens van onder andere het Praagse topgezelschap Collegium 1704. 

Robert van Gijssel 

FOTOGRAFIE 
Love Radio 

door Eefje Blankevoort & Anoek Steketee. Tot en met 7 september in Foam, Amsterdam. loveradio-rwanda.org 

Foam in Amsterdam toont het multimediale project Love Radio over de genocide in Rwanda, nu twintig jaar 
geleden. Journalist Eefje Blankevoort en fotograaf Anoek Steketee verdiepten zich in het verhaal van Musekeweya, 
een populaire radiosoap die moet bijdragen aan het verzoeningsproces in Rwanda. Met intelligente films en 
interviews, surrealistische foto's en slimme smartphone- applicaties slepen de makers hun publiek overtuigend het 
verhaal van de soap én het verhaal van Rwanda binnen. 

Merel Bem 

FILM 
Bird People 

Een ongelukkig kamermeisje en een hotelgast met een midlifecrisis. Twee zoekende zielen zijn het, die in deze 
dromerige tragikomedie méér gemeen hebben dan ze zelf weten - bijvoorbeeld dat ze, ieder voor zich, 
nieuwsgierige musjes naar hun levens zien spieden. De film speelt zich vrijwel volledig af op een Frans vliegveld en 
het hotel ernaast; plekken die enigszins buiten de werkelijkheid staan, zoals regisseur-scenarist Pascale Ferran 
met allerlei kleine, min of meer losse scènes laat zien. En dan moet de film nog beginnen aan zijn sprankelende, 
magisch realistische vlucht. 

Kevin Toma 

BEELDENDE KUNST 
Droomkunst 

Tot en met 31 augustus in Singer Laren.            http://singerlaren.nl 

Nog een week te zien, maar een must voor iedere rechtgeaarde liefhebber van uitgesproken kunstverzamelingen. 
De tentoonstelling Droomkunst in Laren, samengesteld uit de privécollectie van Gerard van Wezel. Een 
verzamelaar met een uitzonderlijk goed oog voor het ongewone, bizarre, geëxalteerde, zeg maar, typische fin-de-
siècle kunst. Niet alleen van rond 1900, maar ook rond 2000. Met foto's, schilderijen en tekeningen van Toorop, 
Antoon Van Welie en Antoon Derkinderen; Erwin Olaf, Danielle Kwaaitaal en Inez van Lamsweerde. 

Rutger Pontzen 
 
Graphic

 
Love Radio, een project van Eefje Blankevoort en Anoek Steketee.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Music (69%); Festivals (63%); Theater + Drama (63%) 
 

Industry: Destinations + Attractions (94%); Entertainment + Arts (89%) 
 

Load-Date: August 22, 2014

 
End of Document





De politiek voelt uw pijn
de Volkskrant
23 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 2876 words
Byline: DOOR ARIEJAN KORTEWEG
Body


Beschouwing - De emotie regeert 
De Nederlandse politiek was traditioneel de arena van distantie en ratio. Maar tegenwoordig weten politici 
moeiteloos de weg naar uw hart te vinden. Waar verloor de democratie de nuchterheid? En kan dat kwaad? 
'En weet u, wat zijn we een ongelooflijk goed land.' Het was minister Frans Timmermans die dat oordeel uitsprak, 
tijdens een Kamerdebat over de vliegramp met de MH17. Dat zinnetje kwam niet zomaar uit de lucht vallen. De 
minister was zojuist lang aan het woord geweest. Hij had vragen moeten beantwoorden over de identificatie van 
slachtoffers, over zoekacties op de rampplek, over de schuldvraag - noem maar op. Daarna wilde hij een statement 
maken. 'Ik heb nog een paar woorden nodig voor de afsluiting', kondigde hij aan. En toen kwam dat zinnetje, 
duidelijk tevoren klaargezet in z'n hoofd. 

Het bleek, een week na zijn redevoering voor de Veiligheidsraad van de Verenigde Naties, wederom een schot in 
de roos. De media gingen dankbaar met de zelffelicitatie aan de slag; het AD zette de quote op de voorpagina, met 
de vermelding dat de minister ontroerd was toen hij dit zei. 

Ook bij mij bleef dat zinnetje lang doorklinken. Wat wilde de minister van Buitenlandse Zaken eigenlijk bereiken met 
dit compliment aan ons allen? Waarom deze ontboezeming? De bewindspersonen die na hem aan het woord 
kwamen, kozen een andere toonhoogte. Minister Opstelten van Justitie speelde de rol van vadertje staat, die 
eventuele twijfel wil smoren onder een deken van 'uiterst competente mensen' en 'inzet van alle middelen'. Minister 
Hennis van Defensie beperkte zich tot het hoogst noodzakelijke. Dat was zoals we het van de regering gewend zijn. 

Timmermans bespeelde een veel breder register. Net als zijn collega's leverde hij feitelijke informatie en verklaarde 
de overwegingen van de regering. Maar daarnaast toonde hij zijn emoties en was op zoek naar empathie. Zo had 
hij dat een week eerder ook gedaan in de Veiligheidsraad, door het beeld op te roepen van een bandiet die de 
trouwring van de vinger van je verongelukte geliefde schuift. Het werkte: Nederland werd unaniem gesteund. 

Nu deed hij dat weer. Vanwaar die behoefte onszelf schouderklopjes te geven? Een zekere ergernis kwam op. 
Ergens in het achterhoofd klonk een echo uit de tijd dat Louis van Gaal nog Van Gaal was: 'Wij zijn de beste van 
Amsterdam, maar ook van Rotterdam en van Eindhoven en van Europa. En dus zijn wij de beste van de hele 
wereld.' 

Die ergernis werd versterkt doordat rond dat zinnetje een zweem van zelfvoldaanheid hing. Timmermans behoort 
tot het selecte groepje bewindspersonen dat was betrokken bij de besluiten over hoe de vliegramp moest worden 
aangepakt, en hoe de verantwoordelijkheden over instellingen en personen zouden worden verdeeld. Het 
compliment leek dus ook voor hemzelf bedoeld. Terwijl hij al uitgebreid was geprezen voor zijn diplomatieke werk 
na de ramp. 

Een zekere onwennigheid speelde daarbij een rol. Timmermans mikte met zijn loftuiting op een gebied dat 
doorgaans buiten bereik van de Nederlandse politiek valt: het hart. In het cartesiaanse, rationalistische Frankrijk - 
waar ik tot een jaar geleden als correspondent werkte - is dat juist het favoriete jachtterrein van de politici. Wie wel 
eens een grote politieke bijeenkomst met Sarkozy of Hollande meemaakte, weet dat alles draait om het bespelen 
van emoties. Tegen een decor van vlaggen, met de Marseillaise als soundtrack, verkondigen de heren dan dat de 
wereld van het geld hun grootste vijand is (Hollande), of dat het wereldwijde financiële systeem moet worden 
herzien (Sarkozy). Ook Marine Le Pen en Jean-Luc Mélenchon, uithangborden van uiterst rechts en links, gaan 
graag vol op het orgel. Ze zijn in staat de emoties van tienduizenden supporters in een zaal te bespelen, of van 
miljoenen tv-kijkers. In de Amerikaanse en Britse politiek gaat het er niet veel anders aan toe. 

Maar na een jaar in Den Haag was ik ontwend dat politici voluit op de emoties kunnen spelen. Het Binnenhof is 
doorgaans een oase van rust en redelijkheid. Stemverheffingen zijn er amper bij, nooit klinkt er gejoel in de Kamer, 
alleen bij hoge uitzondering wordt op de bankjes geroffeld. Een enkele keer maakt de een (Wilders) de ander 
(Pechtold) voor miezerig mannetje uit of wordt iemand een leugenaar genoemd. Maar dat is bekvechterij, wat niet 
met het bespelen van emoties mag worden verward. 

Zo kalm als het er in de Kamer aan toegaat, is het ook daarbuiten. Nederland kent geen politieke bijeenkomsten 
van enige omvang meer. Duizend man op het Malieveld is al heel wat, vuisten die gebald neerdalen op het 
spreekgestoelte zal je daar niet zien. Met verbazing werd gekeken naar het CDA-congres van 2010, waar 
gesalueerd werd en tranen vloeiden. Zoveel opwinding is een zeldzaamheid. 

De afgelopen weken waren uitzonderlijk. De snelheid van handelen waartoe de ramp dwong, maakte alles anders. 
Ineens werd het politiek handwerk zichtbaar. Voor even lagen de teugels van de gevoelshuishouding van het land 
in handen van de overheid. Doorgaans onttrekt Den Haag zich aan emotioneel hoogwater. Politiek is een traag 
bedrijf. De gevolgen van besluiten die vandaag genomen worden, zijn pas over een paar jaar voelbaar. Dan zal 
blijken of de werkloosheid terugloopt, of de files korter worden, of de luchtvervuiling is teruggedrongen. Die 
vertraging tempert de opwinding en maakt dat politieke besluitvorming zich gewoonlijk in betrekkelijke rust afspeelt. 

Daar komt bij dat onze soevereiniteit geleidelijk afkalft. Veel wordt in Europa besloten, waardoor de politieke 
speelruimte kleiner wordt. Bovendien, en dat is het grote verschil met Frankrijk en andere landen met een heldere 
links-rechtsverdeling en bijbehorende meerderheidsregeringen, is Nederland een consensusland. Dan geldt de 
levenswijsheid die liedjesschrijver Allen Toussaint zo mooi verwoordde: 'The same people you misuse on your way 
up, you might meet up on your way down.' In politieke termen vertaald: degene tegen wie je vandaag van leer trekt, 
zit morgen naast je aan de onderhandelingstafel. Onze lange ervaring met het neutraliseren van verschillen hangt 
daarmee samen: politiek ingeruild voor bestuur. Of zoals de Leidse politicoloog Rudy Andeweg het ooit 
formuleerde: Nederland is als een orkest zonder dirigent. 

Ook onze calvinistische traditie zal niet vreemd zijn aan die behoefte emoties in te tomen. Dat vermoedt ook filosoof 
René Gude, als Denker des Vaderlands gewend om bij nationale kwesties te hulp te worden geroepen. 'Het 
katholicisme maakt gebruik van zintuiglijke totaalervaringen', zegt hij. 'Niet erg als de preek onverstaanbaar is, het 
gaat immers om de emoties. Terwijl het protestantisme alles uit de kerk sloopte wat zou kunnen afleiden van een 
precieze, rationele uitleg van de bijbel.' Misschien klinkt bij Timmermans, en ook bij in het katholieke Limburg 
opgegroeide politici als Eurlings, Verhagen en Wilders, nog iets van hun afkomst door. 

In zijn essay Emotie in de politiek, geschreven voor het jaarboek Parlementaire Geschiedenis, geeft Remieg Aerts, 
hoogleraar politieke geschiedenis in Nijmegen, een overzicht van die emotionele terughoudendheid. Dat gaat van 
Colijn, geprezen om de rust en het vertrouwen dat hij uitstraalde, via de onkreukbare, sobere bestuurder Drees 
naar De Quay, Marijnen, Zijlstra, De Jong - allemaal uit hetzelfde hout gesneden. In de jaren zeventig, de tijd van 
Den Uyl, ontstaan er wat rimpelingen. Maar, schrijft Aerts, 'met de sociaal-economische no-nonsense politiek in de 
jaren van Ruud Lubbers en het paarse management zonder ideologische veren onder Wim Kok keerde de 
Nederlandse politiek terug naar haar 'normale' stijl van zakelijk pragmatisme.' 

Politieke leiders ontwikkelen zelfs verbale handigheden om tegenstellingen weg te poetsen: de lubberiaanse 
zinswendingen, het onnavolgbare taalgebruik van Kok, het slechte articuleren van Balkenende - allemaal manieren 
om de burger op afstand te houden. 'Als je niet zo duidelijk vertelt wat er gaat gebeuren, moet iedereen maar raden 
naar de beweging die wordt ingezet', verklaart Gude. 'Dan laaien de emoties ook niet zo hoog op. Vanuit het 
poldermodel vinden we immers dat ideologische verschillen het niet mogen winnen van onze gezamenlijke plicht 
droge voeten te houden.' 

Mark Rutte vormt in dat opzicht een trendbreuk: hij formuleert helder en articuleert zorgvuldig. Voor het overige sluit 
hij naadloos aan bij zijn voorgangers. De premier is een pragmatisch politicus, die emoties alleen lijkt in te zetten 
als die zijn doel dichterbij brengen. Door zijn wekelijkse persconferentie bij gelegenheid te beginnen met een korte 
beschouwing over de verrichtingen van Nederlandse sporters wil hij zich laten kennen als man van het volk. In de 
eerste dagen na de vliegramp deed hij de belofte dat 'de onderste steen boven moet komen'. In kleine kring zou hij 
de daders 'klootzakken' hebben genoemd. Maar afgezien daarvan hield hij en plein public de teugels strak. 

Als er gevoelige kwesties spelen, zet Rutte de emoties doorgaans in de parkeerstand. Denk aan de 
behoedzaamheid waarmee hij eerdere aanvaringen met Rusland behandelde, het debat over Zwarte Piet omzeilde 
of uitlatingen van Wilders negeert. Zijn handelwijze typeerde hij eens met de woorden: 'Niet reageren op elk stuk 
rood vlees dat door de PVV de arena wordt ingegooid.' Van dat principe wijkt hij zelden af. Ook toen Wilders opriep 
'minder minder Marokkanen' te scanderen liet hij dat onweersproken. Pas toen het tumult aanhield, ging Rutte (voor 
het Jeugdjournaal) naar een school om Marokkaanse kinderen gerust te stellen. Ook dat was een secundaire 
emotionele reactie in dienst van een hoger doel: het bezweren van de onrust. Om dezelfde redenen lijkt hij nu fel 
van leer te trekken tegen de Nederlandse steunbetuigingen aan IS(IS) en de ambtenaar van justitie die in ISIS een 
zionistisch complot ziet. 

'Wie zijn emoties de vrije loop laat, loopt het risico te worden gezien als irrationeel en ongeschikt voor een politieke 
functie', analyseert Gerben van Kleef, hoogleraar sociale psychologie in Amsterdam en schrijver van Op het gevoel. 
Ook hij vindt de reacties van de diverse politici opmerkelijk. 'Onder normale omstandigheden zouden zij hun woede 
hebben afgezwakt. In dit geval zou dat onverstandig zijn, omdat het zou kunnen worden opgevat als een teken van 
zwakte.' 

Aerts komt via een andere redenering tot een vergelijkbare conclusie. Het machtsverlies van de politiek wordt 
volgens hem deels gecompenseerd doordat politici zich een nieuwe rol aanmeten: ze verwoorden gevoelens die in 
de samenleving spelen. Als voorbeeld noemt hij een fameuze uitspraak van Bill Clinton: 'I feel your pain'. 'Zo 
etaleert hij zijn onmacht, maar geeft er tegelijk een zinvolle invulling van saamhorigheid aan.' Aerts verwacht dat 
politici zich die representerende rol allengs meer zullen toeëigenen. Timmermans noemt hij een voorbeeld. 'Hij 
verwoordt de ontreddering en geeft mensen de kans zich te identificeren met wat er gebeurd is.' 

De doorbraak van de emotie in de Nederlandse politiek wordt vaak aan Pim Fortuyn toegeschreven, die zijn succes 
deels dankte aan het feit dat hij wél de weg naar het hart van de burger wist te vinden. Zijn politieke tegenstanders 
waren nog niet zo ver. Na de moord op Fortuyn - een gebeurtenis die net zo veel impact had als deze vliegramp - 
hield de politieke elite de emoties in bedwang. Men sprak van 'een verschrikkelijke klap' (Els Borst) en 'een 
weerzinwekkende aanslag' (Ad Melkert). Tegelijk was er een zekere distantie. Fortuyn was niet een van hen, de 
emoties golden eerder het feit dat er een politieke moord was gepleegd dan de persoon in kwestie. 

Bij de burger gebeurde het tegenovergestelde. Sinds Fortuyn zijn de remmen los. We zijn massaal woedend, 
verdrietig, blij, verontrust. Boos op pedofielen en Volkert van der G., blij met de Common Linnets, de voetballers en 
de schaatsers, verdrietig om een vader die zijn kinderen doodt, opgewonden over het Koningslied, over Zwarte 
Piet. We treuren om gedode Palestijnen, hebben begrip voor Israël dat Palestina bombardeert. Dat alles en nog 
veel meer vormt dat 'ongelooflijk goede land' waarover Timmermans spreekt. Van de Nederlander die prat gaat op 
zijn nuchterheid is weinig meer te bekennen. 

Tussen burger en politiek is zodoende vaak sprake van emotioneel eenrichtingsverkeer. Het belang van 
buitenparlementaire invloeden is door alle getwitter en gefacebook toegenomen. Afstanden worden kleiner, ook die 
tussen burger en overheid. Sociale media zijn goeddeels door emoties gestuurd. De politicus reageert erop door 
zich tot spreekbuis te maken. 

Blijft de vraag: is het erg, die oplaaiende emoties in de politiek? In haar studie Politieke emoties, eerder dit jaar bij 
Ambo verschenen, betoogt de Amerikaanse hoogleraar Martha Nussbaum dat politiek niet zonder kan. Om een 
fatsoenlijke samenleving te creëren moeten goede emoties zoals mededogen en vaderlandsliefde worden 
aangemoedigd, en slechte worden ontmoedigd. Ze waarschuwt: 'Als we emoties laten voor wat ze zijn, is dat voor 
anti-liberale krachten een enorme kans om de harten van mensen te veroveren.' 

Op diezelfde trom roffelt René Gude. De suggestie is vaak dat emoties bij de politiek uit de buurt moeten worden 
gehouden, zegt hij. Hij vindt dat een overschatting van de ratio. 'Zonder emotie zouden we ons nest niet uitkomen, 
dat wist René Descartes al. Je hebt een motor nodig die de boel in beweging brengt. Die motor, dat is emotie - het 
zit al in het woord.' Emotie noemt hij het middel waarmee politici instemming voor hun plannen kunnen winnen. Het 
verstand kan de voorstellingen manipuleren. Beelden als 'een tsunami van moslims', 'een wegenpark zonder files' 
roepen emotie op en zetten die beweging in gang. 

Gude wil ook waarschuwen: 'Emoties zijn sterk, ze rollen over ons heen; tegelijk zijn ze richtingloos. Het verstand, 
dat ze moet sturen, is een traag broedertje. Zeker als je gezamenlijk iets wil, zoals in de politiek, zal er eerst veel 
gepraat moeten worden.' Vandaar de volgende, wederom aan Descartes ontleende raad: onderken dat we 
emotionele dweilen zijn, en zet alle zeilen van het verstand bij om alles in goede banen te leiden. Maak daarbij 
vooral niet de vergissing het verstand hoger aan te slaan dan de emotie. 

Over de vraag of er genoeg emotie rondwaart in de Nederlandse politiek, wordt verschillend gedacht. 'Ik heb weinig 
waardering voor emotionele politiek', zegt Aerts. 'Maar dat zal u van de biograaf van Thorbecke niet verbazen. Die 
zag het politieke bestel bij voorkeur als een neutrale instelling.' 

Van Kleef ziet juist een positieve ontwikkeling. 'Politici die meer emoties laten zien, zoals Fortuyn en Wilders, zijn in 
het voordeel. Wellicht is dat inzicht bij de adviseurs van Rutte c.s. ingedaald, want er lijkt een voorzichtige 
verschuiving plaats te vinden.' 

Gude pleit voor meer emotie. 'We zijn daar te lelijk over geweest. Als de politiek de macht overneemt, leidt dat tot 
totalitarisme. Neemt het volk de macht over, dan krijg je revolutie. Met de combinatie van verstand en emotie heb je 
de motor en de richting. Wend je die intelligent aan, dan kun je beide extremen voorkomen. Die intelligentie moet 
dan door politiek en volk worden gedeeld.' 

Het zijn inzichten die aan Timmermans met zijn bijna 200.000 volgers op Facebook wel besteed zijn. Hij poetste het 
zelfbeeld van de natie op en smoorde de laatste restjes voorbehoud in gevoelens van collectief verdriet en dito 
trots. Politiek Den Haag schaarde zich rond de regering. Ook de burger betoonde zijn instemming. In de peilingen 
scoort het kabinet voor het eerst sinds zijn aantreden een voldoende en is de waardering voor Rutte en 
Timmermans sterk toegenomen. Timmermans wordt, met ruime voorsprong, als de meest vertrouwenwekkende 
minister gezien. 
Verschrikkelijk, verwerpelijk, achterlijk 
Op zijn eerste persconferentie na het reces was premier Rutte ongewoon uitgesproken over actuele kwesties die 
om een moreel oordeel vragen. 

Over de demonstraties in de Haagse Schilderswijk: 'Haatzaaien, discriminatie, geweld [mogen] nooit voorkomen. 
Als die wel dreigen voor te komen, moeten mensen zich realiseren dat de staat zal ingrijpen.' 

Over jongeren die antisemitistisch gedachtengoed uitdragen: 'Dat vind ik verschrikkelijk. Dat vind ik verwerpelijk. 
Het risico zou zijn dat daarmee de groepen waartoe deze jongeren behoren, mensen die de islam aanhangen in 
Nederland, als geheel veroordeeld worden.' 

Over Yasmina Haifi, de ambtenaar van Justitie die twitterde dat ISIS een zionistisch verzinsel is: 'Laat ik allereerst 
zeggen dat die kwestie van de dame die deze achterlijke gedachte twitterde, dat ik dat verschrikkelijk vind.' 

Over Zwarte Piet: 'Het kabinet heeft geen mening over de kleur van Zwarte Piet. En hoe de traditie zich verder 
ontwikkelt in de samenleving, is aan de samenleving.' 

Over het voortbestaan van de coalitie: 'Ik heb daar goede hoop op, omdat we in dit land gezegend zijn [...] met een 
heel bijzonder politiek stelsel, wat als je er van buiten naar kijkt alle kenmerken heeft van instabiliteit, maar al zo'n 
130 jaar in staat is te komen tot de noodzakelijke beslissingen.' 

Pim Fortuyn was de eerste politicus die de weg naar het hart van de kiezer wist te vinden. Hij won in 2002 de 
verkiezingen, die Ad Melkert verloor. Foto ANP 
 
Graphic

 
Illustratie Tzenko
Illustratie Tzenko
Premier Rutte en minister Timmermans tijdens de nasleep van de MH17-ramp.
ANP
ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Politics (94%) 
 

Load-Date: August 22, 2014

 
End of Document





expositie
de Volkskrant
23 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Magazine Rubrieken; Blz. 55
Length: 36 words
Body


Spekkoek I van fotograaf en grafisch ontwerper Marga Tupang, die daarmee recht doet aan haar Indische afkomst. 

Tot en met 4 september bij Fotogalerie Eindhoven, Toren-allee 20 (Strijp S) in Eindhoven. 

margatupang.com 
 
Graphic

 
beeld Marga Tupang
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant Magazine 
 

Subject: Police Forces (94%); Larceny + Theft (89%); Company Revenues (75%); Financial Results (69%); Annual 
Reports (69%); Educational Institution Employees (68%); Fraud + Financial Crime (64%); Environmental Accidents 
+ Disasters (62%); Health Care Regulation + Policy (61%) 
 

Industry: Manufacturing (81%); Entertainment + Arts (61%) 
 

Load-Date: August 22, 2014

 
End of Document





Hommelles
de Volkskrant
23 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 1607 words
Byline: DOOR CASPAR JANSSEN
Body


Boeken - Recensie - Het mysterieuze leven van de hommel Een verhaal met een angel - De bijen 
Van de droeve lotgevallen van een goedmoedig volkje weet de Britse bioloog Dave Goulson een vrolijk stemmend 
verhaal te maken. Leve de hommel! 
De Britse bioloog Dave Goulson doet al zijn hele professionele leven onderzoek naar hommels, maar strikt 
genomen begon hij daar al mee in zijn achtste levensjaar, toen hij zijn eerste, mislukte experiment deed. Na een 
zware regenbui besloot hij een aantal doorweekte, versufte hommels te drogen op de warme plaat van het 
elektrische fornuis in de keuken van zijn ouderlijk huis. De dieren verbrandden. 

Een pijnlijke gebeurtenis, maar, zo stelt Goulson, 'ik had tenminste geleerd dat er een bovengrens is aan de 
temperatuur waarbij hommels zich prettig voelen. Zoals we nog zullen zien, verklaart dat waarom er zo weinig 
hommels in Spanje voorkomen.' 

Een verhaal met een angel zit vol met dergelijke anekdotes, maar ondertussen deelt Goulson wel zijn kennis over 
de hommel, de grote, behaarde en wat goedmoedig overkomende variant van de bij, waarvan het zo wonderlijk is 
dat hij kan vliegen, gezien zijn grote lijf en relatief kleine vleugels. Dat kan omdat een vliegende hommel 12.000 
keer fladdert per minuut, ongeveer als een motorfiets in de hoogste versnelling. Wel kost dat fladderen zoveel 
energie dat een hommel bijna permanent moet eten om warm te blijven; een hommel met een volle maag heeft 
maar een minuut of veertig voordat hij omkomt van de honger. 

Dat komt in zekere zin goed uit, want juist die permanente zoektocht naar nectar en stuifmeel maken hommels en 
andere wilde bijen zo belangrijk als bestuiver van wilde bloemen, maar ook van peulvruchten en fruit, ons voedsel 
dus. 

Het is een prachtig mechanisme, zoals Goulson het beschrijft. Hoe de vroegste bijen vermoedelijk zo'n 130 miljoen 
jaar geleden ontstonden, waarschijnlijk kort nadat de eerste bloemen evolueerden. Hoe die bloemen een probleem 
hadden met de voortplanting, want hun zaden werden verspreid door de wind, waardoor 99,99 procent verspild 
werd. Hoe 'het blinde rondtasten van de evolutie met een betere oplossing kwam: insecten'. Hoe sommige 
gevleugelde insecten zich gingen specialiseren in het eten van stuifmeel. Hoe planten concurreerden om insecten 
te lokken, door middel van kleur en vorm, hoe bijensoorten ontstonden die zich specialiseerden in bepaalde 
planten, en hoe de eerste grote, behaarde bijen ten tonele verschenen, hommels dus, 30 tot 40 miljoen jaar 
geleden, in een tijdperk met koele temperaturen. En hoe er uiteindelijk 25.000 bijensoorten ontstonden en 250 
hommelsoorten. 

Totdat het misging, tamelijk plotseling in het licht van de eeuwigheid, vanaf het moment dat de mens wel heel 
nadrukkelijk zijn stempel op het geheel ging drukken. Dave Goulson doet verslag van zijn zoektocht in Nieuw-
Zeeland naar de in Engeland uitgestorven donkere tuinhommel. De ironie wil dat deze donkere tuinhommel en 
andere hommelsoorten, in 1885 juist vanuit Engeland naar Nieuw-Zeeland waren gebracht om de rode klaver te 
bestuiven, voer voor paarden en runderen. Ook die rode klaver had Nieuw-Zeeland uit Engeland geïmporteerd, 
maar de planten brachten zonder bestuiving door hommels te weinig zaad voort. 

Goulson vindt in Nieuw-Zeeland inderdaad de donkere tuinhommel, maar hij treft vooral een 'Frankensteinachtig 
ecosysteem' aan in het land dat zo bekendstaat om zijn natuurschoon; zowat alle inheemse planten- en diersoorten 
zijn uitgeroeid, verdrongen door geïmporteerde soorten. 

Gezien vanuit het perspectief van de hommel loopt het in het Verenigd Koninkrijk - en in de rest van Europa - pas 
echt goed fout in en na de Tweede Wereldoorlog. De uitvinding van de interne verbrandingsmotor en dus de 
tractor, waardoor paard en wagen overbodig werden, en daarmee het verbouwen van klaver. De uitvinding van 
kunstmest - goed voor landbouwgewassen, slecht voor wilde planten - als bijproduct van de opkomende olie-
industrie maakt de traditionele methode om de grond vruchtbaar te houden, wissellandbouw, overbodig. De 
uitvinding en het gebruik van DDT bleek ook uiterst effectief om ieder insecten- en bloemenleven op het platteland 
te doden. Later volgden andere bestrijdingsmiddelen die, zoals inmiddels is gebleken, hetzelfde effect hebben. 

Bovenal verdwenen de leefgebieden van de insecten en de planten. 98 procent van de hooivelden uit het laagland, 
bijna alle bloemrijke leefgebieden voor bijen en hommels zijn vernietigd en vervangen door monoculturen van 
landbouwgewassen. Zo stierf de donkere tuinhommel in Engeland uit, en worden veel van de overgebleven 25 
hommelsoorten er in hun voortbestaan bedreigd. Op het Europese vasteland is de situatie niet veel anders. 

Dat leidde in de jaren tachtig tot de ontdekking dat er te weinig bijen en hommels waren om de gewassen te 
bestuiven. De oplossing: hommels telen. In 1987 lukte dat voor het eerst in België, Nederland volgde direct met 
grootschalige toepassing in de tomatenteelt. Weinig mensen zullen weten dat er verspreid over Europa hallen staan 
ter grootte van een voetbalveld, met gestapelde hommelnesten in stellingkasten. Europese fabrieken leveren meer 
dan een miljoen nesten per jaar. En natuurlijk zit daar dan ook weer een dramatische keerzijde aan. 

Dave Goulson had, gezien de ecologische catastrofe die hij documenteert, makkelijk een prekerig, cynisch of 
deprimerend boek kunnen schrijven. Maar Een verhaal met een angel is, vreemd genoeg, eerder vrolijk stemmend. 
Om te beginnen omdat Goulson aantoont dat bevlogenheid gevoel voor humor niet in de weg hoeft te staan. De 
bioloog lijkt er genot aan te beleven om mislukte experimenten bij het doorgronden van het mysterieuze leven van 
de hommel breed uit te meten. Zoals een jarenlang project om honden te trainen om hommelnesten op te sporen, 
met als netto resultaat dat niet de honden maar de hondenbegeleidster gespecialiseerd raakt in het vinden van 
nesten. 

Naar het einde toe ontwikkelt Een verhaal met een angel zich zelfs als het scenario voor een feelgoodfilm. Goulson 
koopt een stuk grond in Frankrijk om dat zo hommelvriendelijk mogelijk te beheren. Dat lukt: na tien jaar verandert 
de saaie, groene grasvlakte in een gevarieerde bloemenwei vol met insectenleven, te midden van een zee van 
monocultuur. De Franse bewoners van het dorp verzamelen zich niet begrijpend aan de rand van zijn erf om de 
capriolen van de excentrieke Engelsman te aanschouwen. 

De wetenschapper begeeft zich ook in het liefdadigheidswezen. Weliswaar is hij, zo stelt hij, hommels gaan 
bestuderen omdat ze zo boeiend zijn en niet omdat het zulke belangrijke bestuivers zijn, maar gaandeweg komt hij 
tot de conclusie dat ze 'dringend hulp nodig hebben'. En met alleen het vergaren van kennis en het schrijven van 
wetenschappelijke artikelen 'hou je nog geen bij in leven'. 

In 2005 richt Goulson de Bumblebee Conservation Trust op, genereert landelijke publiciteit, en vindt zichzelf binnen 
de kortste keren met de handen in het haar terug in zijn lab, tussen stapels brieven en acceptgirokaarten. De BBCT 
is een doorslaand succes, in het Verenigd Koninkrijk storten duizenden mensen zich op het terugbrengen van 
bloemrijke leefgebieden voor hommels. In tuinen, maar ook op het platteland. 

Uiteindelijk wordt zelfs het gebied waar de donkere tuinhommel in 1988 uitstierf weer geschikt gemaakt voor het 
dier. En ontstaan de plannen om exemplaren van de donkere tuinhommel vanuit Nieuw-Zeeland terug te brengen 
naar het Verenigd Koninkrijk. Maar de Nieuw-Zeelandse hommels verkeren in belabberde staat, dus kiezen 
Goulson en zijn partners voor de donkere tuinhommel uit Zweden. 

Uit alles blijkt dat Dave Goulson over een fenomenale kennis van hommels beschikt. En niet alleen van hommels, 
maar ook van de interactie tussen insectensoorten, bloemen en planten, en onze voedselgewassen. Die kennis 
etaleert hij in een lichtvoetige stijl, en met een bijna aandoenlijke bevlogenheid. 

En zo kan het gebeuren dat je het na driehonderd pagina's lezen over hommels jammer vindt dat het is afgelopen, 
dat je gloeiend benieuwd bent naar hoe het gaat aflopen met de donkere tuinhommel in het Verenigd Koninkrijk, en 
dat je zin krijgt om zelf enorme velden met wilde planten en bloemen aan te leggen, of om in ieder geval een bosje 
lavendel in een bloembak op het balkon te stoppen. 

non-fictie 

Dave Goulson 

Vertaald uit het Engels door Nico Groen 

Atlas Contact; 

317 pagina's; EUR 24,99. 
Rebelse bij als hoofdpersoon 
Het totalitaire regime in bijenkolonies, waarbij de werksters in dienst staan van de koningin en niet zelf reproductief 
mogen zijn, heeft de Engelse schrijfster van Indiase afkomst Laline Paull geïnspireerd tot haar succesvolle 
debuutroman De bijen, waarin de hoofdpersoon, Flora 717, een bij is. Flora 717 is een rebelse bij, tegen wil en 
dank. Ze behoort tot de laagste klasse in de bijenkast, belast met het opruimen van dode lichamen uit de bijenkast, 
maar klimt vreemd genoeg op in de hiërarchie. Gaandeweg is het adagium 'Aanvaard, gehoorzaam en dien' steeds 
minder aan haar besteed. Als ze de vruchtbaarheid van de koningin in twijfel durft te trekken, en haar instincten om 
te dienen en te offeren worden overvleugeld door 'een andere, diepere behoefte', brengt ze chaos in het rigide en 
ordelijke leven van het bijenvolk. De bijen is een soort sprookje met suspense over het leven in een bijenkast, over 
de delicate verhoudingen in deze vrouwengemeenschap. 

En passant laat Laline Paull zien welke echte gevaren bijenkolonies zoal bedreigen: ziektes, parasieten, 
voedselgebrek. En ongehoorzaamheid dus. 

De bijen verschijnt in Nederland op 4 september. 

fictie 

Laline Paull 

Cargo; 336 pagina's; EUR 19,90. 
 
Graphic

 
Hommels in een tuin in Ravenstein op de bloemen van de kardoen.
Foto Theo Audenaerd
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Botany (94%); Communities + Neighborhoods (74%); Biology (70%) 
 

Load-Date: August 22, 2014

 
End of Document





Nooit meer met Eurolines naar Parijs
de Volkskrant
23 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 33
Length: 396 words
Body


Het artikel van Anneke Stoffelen heb ik niet alleen met veel plezier, maar vooral met veel bewondering gelezen (V, 
19 augustus). Wat een uithoudingsvermogen om deze lange reis te maken: petje af. Het bracht meteen 
herinneringen terug aan een reis die wij een paar jaar geleden met Eurolines maakten vanaf Parijs naar Nederland. 

In Parijs ontstond al meteen een rel want een reiziger wilde de door hem bij Tati aangeschafte trouwjurk in de bus 
mee vervoeren. Dat mocht niet. Het kostbare bezit moest, ondanks verhitte discussies, toch onder in de bus. We 
vertrokken dus al met vertraging. 

De chauffeur van Marokkaanse of Algerijnse afkomst reed de eerste uren met een klein kind op schoot! Toen wij 
gingen pauzeren bij een wegrestaurant zaten de moeder en het kind apart en bleken zij de chauffeur tot voor deze 
reis helemaal niet te kennen! Hij vond het kind alleen zo leuk en de moeder durfde niet te zeggen dat zij niet wilde 
dat hij bij hem ging zitten. 

Bij geen enkele halteplaats werden paspoorten gecontroleerd. Bij Lille stapten verschillende passagiers in. Toen we 
bij Hazeldonk kwamen, riep de chauffeur ineens om dat iedereen zijn paspoort gereed moest houden want er kwam 
controle. Direct schoten een man en een vrouw, die elkaar voor deze reis evenmin kenden, de wc in. Ooit een wc in 
een bus gezien? Daar is amper plaats voor één persoon. Dom genoeg deden zij de deur op slot en ging het 
waarschuwingslampje 'bezet' branden. Dat werd natuurlijk opgemerkt door de marechaussee en de verstekelingen 
werden uit de wc gehaald. 

De moeder van het kind beweer-de plotseling dat de vrouw haar zus was. Dat werd niet geloofd, ook al niet omdat 
ze elkaars taal niet spraken. De verstekelingen werden meegenomen en wij konden vanuit de bus zien dat ze op 
een kantoor werden opgesloten. Heel onaangenaam om daar getuige van te moeten zijn. 

De chauffeur meende dat hij het moest opnemen voor zijn landgenoten en ging, zonder ook maar iets te melden 
aan de buspassagiers, bemiddelen bij de marechaussee. Zonder effect. Het gevolg was wel dat wij met twee uur 
vertraging in Nederland aankwamen. 

Uiteraard hebben wij geklaagd bij Eurolines en wij kregen een brief waarin werd gezegd dat dit gedrag niet de 
bedoeling was. Amen, uit. 

Voortaan gaan wij maar met de trein naar Parijs. Misschien minder te vertellen bij thuiskomst, maar wel zo rustig. 

Andrea Nelissen-de Pont, Maastricht 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Industry: Public Transportation (94%) 
 

Load-Date: August 22, 2014

 
End of Document





signalementen
de Volkskrant
23 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund; Blz. 35
Length: 801 words
Body


En we wilden u hier ook nog wijzen op deze interessante, originele, levendige, essayistische net verschenen titels. 
In Misschien wel niet (AmboAnthos; EUR 17,99) volgt Jannah Loontjens vier dagen uit het leven van Mascha uit 
Amsterdam, die een vriend heeft die ze denkt te kennen en twee kinderen. Ze chat stiekem met de Marokkaans-
Nederlandse Rafiq die ze 'eigenlijk' niet kent. Derde roman van de filosofe, dichteres en essayiste. 

Een dichter die voor niemand bang is, schreef Gerrit Komrij in 2008 over debutant Martijn Benders (1971). Na zes 
jaar verschijnt zijn tweede bundel: Wat koop ik voor jouw donkerwilde machten, Willem (Van Gennep; EUR 17,90). 
Aan originaliteit heeft hij niet ingeboet: 'Marx zegt dat de geschiedenis zich herhaalt/ als tragedie en later als 
parodie.// Marx moet zijn neus/ uit mijn familieleven houden.' 

Een wittig litteken, een jaap van drie centimeter in zijn hals, is niet het enige wat de New Yorkse advocaat Sam 
Tahar te verbergen heeft. Want twintig jaar geleden heeft hij zijn naam laten veranderen, van het Arabische Samir 
in Sam, en leende er prompt de joodse afkomst van zijn beste vriend Samuel bij. Die beste vriend, 'wiens hele 
leven een optelsom van neurosen was' en die aldoor schrijver poogt te worden, dreigt na twintig jaar ook nog zijn 
vriendin Nina aan Samir kwijt te raken, in Een verzonnen leven (De Bezige Bij; EUR 19,90) van de Franse 
romancière Karine Tuil (1972), vertaald door Jan Pieter van der Sterre en Reintje Ghoos. 

Waar ze hem ook weer van kent, weet ze niet eens meer, maar als Vieze Arie op zekere dag bij Lotte voor de deur 
staat, met een hond naast zich, zet ze een stap opzij en zegt: 'Kom binnen.' Dat heeft Lotte geweten. Want Vieze 
Arie gaat niet meer weg. In de roman De lieve vrede (Nieuw Amsterdam; EUR 17,95), het debuut van psycholoog 
Geertje Kindermans, moet de hoofdpersoon leren zich schrap te zetten. 

De vrijgevochten feministe en Times-columniste Caitlin Moran schreef een roman over de jonge Johanna Morrigan, 
die onder de naam Dolly Wilde het woeste leven wil leiden dat ze verlangt. Ik ben Johanna niet, bezweert Moran in 
een noot vooraf bij Bouwpakket van een meisje (Nijgh & Van Ditmar; EUR 19,99), hoewel zij net als haar 
protagoniste als tiener reeds muziekjournaliste was. 

Nog altijd levendig en leesbaar, vindt neerlandicus Wim Daniëls van de columns die Annie M.G. Schmidt (1911-
1995) in de jaren vijftig schreef voor de vrouwenpagina van Het Parool. Uit de drie bestaande bundelingen maakte 
Daniëls een selectie, leidde die in ('Annie M.G. Schmidt is de Sylvia Witteman van de jaren vijftig') en hij paste de 
spelling en interpunctie lichtelijk aan. 'Parapluies' zijn 'paraplu's' geworden. De titel is ongewijzigd: Impressies van 
een simpele ziel (Querido; EUR 18,99). 

Aan alle hongerige geesten, is het motto van De oude en de Zenmeester, een serie gesprekken van Jeff Bridges en 
Bernie Glassman (Asoka, EUR 18,95). Glassman is spiritueel leider, schrijver en stichter van de Zen Peacemakers; 
Bridges is filmacteur en zanger/gitarist. In de film The Big Lebowski uit 1998 van Joel en Ethan Coen uit 1998 was 
hij Jeffrey Lebowski, 'The Dude', en volgens zijn vriend Glassman kun je The Dude prima vergelijken met een 
zenleraar. De gesprekken gaan over onder meer vroeger, kinderen, oorlog, seks, hamburgers en boeddhisme. Jeff: 
'We hopen ooit een of andere vorm van perfectie of geluk te bereiken, en plots valt die hoop aan diggelen. Maar de 
hoop blijft telkens weer opborrelen, weet je dat?' Bernie: 'Ik heb veel hoop. Het probleem ligt bij onze 
verwachtingen: zij maken de problemen. Zolang er hoop is zonder verwachting of gehechtheid, is er geen 
probleem.' 

Aanstootgevende literatuur is van alle tijden, betogen de samenstellers van Schokkende boeken (Verloren; EUR 
19,95), een bundel verhandelingen over pornografisch, racistisch, staatsgevaarlijk dan wel godslaster geachte 
teksten van de Middeleeuwen tot nu. Het overzicht reikt van Van den vos Reynaerde ('het plezier van de ondeugd') 
en de 17de-eeuwse erotische sonnetten van Justus de Harduwijn ('Borsten van Cupido') naar Hermans, Reve, 
Arnon Grunberg en Kristien Hemmerechts, sinds haar boek De vrouw die de honden eten gaf 'de meest gehate 
vrouw van België'. 

Is Lucebert de beste dichter van de 20ste eeuw? Wordt het tijd voor een herwaardering van de Grote Drie - Reve, 
Mulisch, Hermans? Cyrille Offermans behandelt deze en andere vragen in zijn essaybundel Wat er op het spel 
staat - Literatuur en kunst na 1945 (Cossee; EUR 24,90). 'Er is in de laatste decennia veel veranderd in de 
literatuur en kunst', schrijft Offermans in zijn inleiding, 'het is tijd de balans op te maken.' In het omvangrijke register 
duiken naast de usual suspects namen op als Harpo Marx, Igor Stravinsky, Mark Rutte (1x) en, met spelfout, Hans 
Aarsmans en Jacq Nicolson. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Writers (82%) 
 

Load-Date: August 22, 2014

 
End of Document





Meedogenloze sorteermachine
de Volkskrant
23 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Binnenland; Blz. 11
Length: 730 words
Byline: ALEID TRUIJENS
Body


IJs&Weder Aleid Truijens 
Wat een sterk opiniestuk van Lianne de Ree, donderdag in de Volkskrant. Het is goed dat af en toe eens luid en 
duidelijk wordt gezegd wat de gevolgen kunnen zijn van het vroegtijdig determineren van kinderen. De Ree, docent 
Engels, in het bezit van een masterdiploma na een vlekkeloze schoolcarrière, hoort het nog vaak nadreunen: 'Jij 
bent echt maar een mavo-kind', zei de leerkracht in groep 8. 

Hoewel De Ree allang heeft bewezen dat die leerkracht er totaal naast zat en ze vanaf de mavo opklom naar de 
universiteit, heeft dat oordeel haar leven wel bepaald: in plaats van iemand van wie verwacht werd dat ze veel kon, 
werd ze iemand die eerst maar eens moest bewijzen dat ze iets kon. Op momenten van onzekerheid speelt dat 
geniepige, achteloze zinnetje weer op, schrijft ze. Een lot dat in Nederland vaak allochtone kinderen treft, maar 
hen niet alleen. 

Niets is zo ontmoedigend als onderschat worden. In het geval van De Ree wekte de miskleun van de leerkracht 
haar woede en werklust op, meestal gaat het anders. Het schooladvies maakt zichzelf waar: het kind gelooft niet in 
zichzelf en zijn ouders niet in hem; het vindt het niet leuk op school, gaat minder doen en zakt nog verder af. Of, 
ander scenario: het kind vindt het geweldig op school, heeft leuke vrienden en wil beslist geen nerd of uitslover zijn. 

Ons onderwijs is een meedogenloze sorteermachine. Op 12-jarige leeftijd worden kinderen in de laatjes geduwd 
waar ze volgens hun Citoscores en - vooral! - de leerkracht thuishoren. Dat oordeel is in lood gegoten; wie 
protesteert, wordt weggehoond als een streber. 

Het systeem van vroege selectie snijdt al vroeg kansen af. Zie maar eens uit dat 'passende' laatje te komen. Op 
papier is de sprong van vmbo naar havo makkelijk, in de praktijk niet. Om op de universiteit te komen, moet je dan 
een lange weg afleggen, via mbo en hbo. Dat lukt alleen de grootste volhouders. 

Het is een akelig en rigide systeem dat wij hebben, in tegenstelling tot veel andere Europese landen. Alsof de 
mogelijkheden van een kind al op 12-jarige leeftijd vastliggen, alsof je nu eenmaal één bepaald, onveranderlijk 
niveau hebt, voor altijd. Het lijkt wel het geloof in predestinatie en het is al even onuitroeibaar. 

Allerlei factoren hebben nog invloed op de leerprestaties van jongeren. Geloof in hun talenten en mogelijkheden in 
de eerste plaats, zoals De Ree terecht schrijft. Maar ook: geloof in de kracht van goed onderwijs. Dat kinderen op 
goede basisscholen veel beter presteren dan op zwakke scholen, ook als statistisch wordt gecorrigeerd voor 
factoren als herkomst en opleidingsniveau van de ouders, laat zien dat goed onderwijs enorm veel verschil maakt. 
Op een sterke basisschool scoort dezelfde 12-jarige minimaal één schooltype hoger dan op een zwakke school. Zo 
muurvast is dat niveau dus niet. Ouders beseffen dat niet altijd. 

Het erge is dat het vaak met de liefste bedoelingen gebeurt, dat te laag adviseren. De leerkracht is bijvoorbeeld 
bang dat een kind 'op zijn teentjes moet lopen' - héél zielig. Of het is zo fijn voor het kind dat het straks 'tot de 
besten in de klas behoort'. Laat kinderen, met hun ouders, zelf beslissen of ze bereid zijn hard te werken. En het 
gekke is: bij potentiële gymnasiumklanten, wier ouders een gymna-siumadvies verwachten, zo niet eisen, hoor je 
dat 'op de teentjes lopen'-argument zelden. 

Ik ben het van harte eens met het voorstel van Lianne de Ree om nu eens te focussen op de kwaliteiten van 
leerlingen en niet op hun tekortkomingen. Om hen te stimuleren, te bemoedigen en enthousiast te maken. Ik geloof 
alleen niet in de door haar voorgestelde oplossing. Ik denk niet dat stoppen met toetsen kinderen helpt. Zonder 
toetsen worden de vooroordelen die een leerkracht koestert over een kind niet minder. Integendeel, die leerkracht 
heeft dan altijd gelijk. Ieder objectief gegeven om vooringenomenheid aan te tonen, ontbreekt dan. 

In het verhaal van Lianne de Ree was niet de Cito-uitslag fataal - die had haar juist toegang tot havo/vwo gegeven, 
maar het vooroordeel van haar leerkracht. Die zag het gewoon niet in haar. Die ongebreidelde macht van één 
persoon én het systeem van vroege selectie snijden veel kansen af. Een onnodig wreed systeem. 
Aleid Truijens is schrijfster, literatuurrecensente en biografe. Reageren? opinie@volkskrant.nl 
Het systeem van vroege selectie snijdt al vroeg kansen af 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Teaching + Teachers (94%); Primary + Secondary Education (89%); Education Systems + Institutions 
(77%); Parents (71%) 
 

Industry: Educational Services (88%) 
 

Load-Date: August 22, 2014

 
End of Document





Akkoord coalitie over bestemming extra hulpgelden
de Volkskrant
23 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 8
Length: 343 words
Byline: VAN ONZE VERSLAGGEVER ROBERT GIEBELS
Body


Coalitiepartijen VVD en PvdA zijn het eens over de bestemming van de internationaal noodzakelijke verhoging van 
het budget voor ontwikkelingssamenwerking van circa 300 miljoen. Het extra geld gaat naar vluchtelingenopvang 
in de eigen regio en meer geld voor noodhulp. 
Dat is volgens ingewijden een van de uitkomsten van de begrotingsonderhandelingen die het VVD-PvdA-kabinet 
voert met de 'gedoogoppositiepartijen' D66, ChristenUnie en SGP. De VVD had met het hulpgeld liever 
Nederlandse bedrijven willen stimuleren. 

Nederland is gedwongen zijn uitgaven aan ontwikkelingshulp te verhogen, bleek in april. Toen stelde het kabinet 
vast dat op 1 september de Nederlandse economie op papier groeit met 7 à 8 procent. Dat is het gevolg van een 
nieuwe methode waarmee het nationaal product van een land wordt vastgesteld. Na de Verenigde Staten is nu 
Europa aan de beurt die rekenwijze toe te passen. 

Landen verplichten zich tot het vaststellen van hun budget voor ontwikkelingshulp door een percentage te nemen 
van hun bruto binnenlands product. Als dat stijgt, zij het op papier, dan moet ook het bedrag voor 
ontwikkelingssamenwerking omhoog, omdat het internationaal afgesproken bbp-percentage gelijk moet blijven. 
Nederland moet daardoor circa 300 miljoen euro meer aan hulp besteden. 

De vijf onderhandelende partijen hebben nog geen totaalakkoord over de begroting van 2015 gesloten. Wel zijn de 
ingrediënten daarvoor sinds april bekend. Toen bleek dat alle partijen een lastenverlichting van circa een half 
miljard willen door de voor iedereen met een inkomen geldende eerste belastingschijf te verlagen. 

Ook spraken de partijen toen af de bezuinigingen op de krijgsmacht deels ongedaan te maken. Dat gaat om een 
bedrag van 50 miljoen, oplopend naar 100 miljoen. Dit voorjaar besloten VVD en PvdA al tot een lastenverlichting 
van eveneens een half miljard voor de midden- en hogere inkomens, in ruil voor het intrekken van het plan voor de 
strafbaarstelling van illegaliteit. 
Nieuwe methode voor berekenen bbp dwingt tot verhogen van budget voor ontwikkelingshulp 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Public Finance (94%); Taxes + Taxation (84%); Economic Development (74%); Developing Countries 
(69%) 
 

Load-Date: August 22, 2014

 
End of Document





'Ja, alles draait om liefde, seks, dood en familie'
de Volkskrant
23 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 1551 words
Byline: ALEID TRUIJENS
Body


INTERVIEW EN RECENSIE Amerikaanse schrijfster Amy Bloom 
Haar nieuwste roman is in de VS juichend ontvangen. Met een vlijmscherp mesje fileert Amy Bloom het gedrag en 
de verlangens van haar personages. Helpt het haar om psychotherapeute te zijn geweest? 
'Echt? Vind je dat? O, dank je! Wat geweldig!' Er klinkt een blije zucht op uit mijn iPad, gevolgd door een verlegen 
lachje. Ik heb net wat bewonderende adjectieven naar de overkant van de oceaan geslingerd, over haar nieuwe 
roman Lucky us, in het Nederlands uitgekomen als Wij geluksvogels. Grappig, slim, ontroerend, elegant, diepzinnig 
én luchtig. En vooral: briljant geschreven. Dat ís deze roman van Amy Bloom ook allemaal. Maar wat zeggen die 
lovende woorden precies? 

Het kleine oeuvre van Amy Bloom - sinds 1993 publiceerde ze vier verhalenbundels en drie romans - vind ik zo 
verschrikkelijk goed omdat ze het gedrag van mensen en hun verlangens en illusies fileert met een vlijmscherp 
mesje. Op een laconieke toon, met veel mededogen. Maar dat bewaar ik voor later in het gesprek. 

Wereldberoemd is ze niet, gek genoeg. Maar daar lijkt nu verandering in te komen. Lucky us staat op de 
bestsellerlijsten in de Verenigde Staten. De recensenten juichen unisono over deze geschiedenis van twee 
halfzusjes, die in de jaren veertig van de vorige eeuw rondtrekken, van Ohio via Hollywood naar Long Island, op 
zoek naar geluk. 

'Het is gek', zegt Bloom, maar ik denk nooit na over succes. 'Mijn werk is boeken schrijven. Ik geef mijn personages 
de gelegenheid zich te onthullen. Als het boek af is stuur ik het de wereld in en hoop er het beste van. Ik ben 
telkens weer verbaasd, en dolblij, als iemand er iets van opsteekt, in emotioneel of intellectueel opzicht. En al 
helemaal als dat lezers buiten de VS zijn. Ongelooflijk. Het stemt me dankbaar.' 

De titel van het boek klinkt een tikkeltje ironisch, want zo lucky zijn de hoofdpersonen in deze roman niet. In de tien 
jaar die het verhaal beslaat, krijgen de zusjes Iris en Eva een ongenadige hoop tegenslag te verduren: een 
weggelopen moeder, een zelfzuchtige vader, verraad in het jaloerse Hollywood. Dieptepunt is een brand waarbij 
Iris' grote liefde Reenie omkomt en zijzelf gewond raakt. Reenies eerste echtgenoot, Gus, komt in een 
gevangenkamp in Hitlers Duitsland terecht, op verdenking een spion te zijn - ditmaal was Iris de verraadster. 

'Ik heb die titel niet ironisch bedoeld', zegt Bloom. 'Uiteindelijk komen Eva en Iris er sterker uit. Ze zullen het wel 
redden. Mijn neef, de literatuurcriticus Harold Bloom, zei tegen me: 'Die titel, hoe hoopvol, hoe wanhopig!' Het lot is 
niet rechtvaardig. Je hoopt altijd dat goede mensen goede dingen overkomen en slechte mensen worden gestraft, 
maar dat gebeurt nooit. Zeker niet in mijn boeken; ik schrijf geen comedy.' 

Ze deed grondig research voor dit boek. Ze putte voor dit verhaal niet uit het verleden van haar ouders, Joods-
Russische immigranten. Ook niet het deel dat in nazi-Duitsland speelt, hoewel haar vader tijdens de Tweede 
Wereldoorlog heeft gevochten in Europa. 'Ik wilde als kind graag verhalen horen over Rusland en over de oorlog, 
maar ze zwegen erover. 

'Een van de fijne dingen van fictie is dat je een verhaal in het verleden kunt laten spelen, waarbij alle historische 
feiten kloppen, maar je de personages zelf verzint. Ik ontdekte dat veel Amerikanen niet wisten van de 
gevangenschap van Amerikaanse burgers in Duitsland, mannen zoals Gus. Op een zeker moment moedigde onze 
regering mensen zelfs aan om naar Duitsland te gaan, terwijl de geallieerden dat land bombardeerden. Je hoeft niet 
ironisch te zijn; dat is de geschiedenis zelf wel.' 

In Wij geluksvogels bedenken Eva en Iris hoe ze minder gelukkige episodes uit hun geschiedenis kunnen 
repareren. Allereerst vinden ze elkaar, deze twee halfzusjes die twaalf jaar lang niet van elkaars bestaan wisten. 
Op een dag dropte Eva's moeder haar dochter met een koffer op de veranda van het huis van haar minnaar - en 
reed haar leven uit. Bloom: 'Ze hebben een vader, maar dat is een vader die niemand zich zou wensen. Veel 
romans gaan over hoe vreselijk het is om te leven met egoïstische ouders; mijn boek gaat over de keuze om níét 
met zulke ouders te leven. Eva en Iris kiezen hun eigen familie.' 

In al haar boeken schrijft Bloom over familieleven. 'Er is een hoop valse romantiek over familie', zegt ze. 'Favoriete 
fantasieën zijn die over de beschermende vader, de liefdevolle moeder en het vervullende ouderschap, hoezeer het 
echte leven ook daarvan afwijkt. Dat intrigeert me. Een van mijn kinderen vroeg laatst: waarom schrijf jij altijd over 
liefde, seks, dood en familie? Waarom niet eens wat anders? Ik denk eerlijk gezegd dat buiten die vier dingen 
weinig van belang is.' 

Eva en Iris kiezen zelf een kind. Ze stelen een kind uit een weeshuis, de vriendelijke en inschikkelijke Danny. Ze 
doen dat om Reenie, Iris' geliefde, gelukkig te maken. Dat lukt: Reenie en Danny worden stapelgek op elkaar. 

'Aan de nobele motieven van Iris kun je twijfelen', zegt Bloom. 'Ze schenkt Reenie een kind, als een cadeautje. Ze 
fantaseren dat ze Danny hebben gered van een vreselijk leven als wees; in feite hebben ze hem in ellendiger 
omstandigheden gebracht. Danny krijgt een moeder, maar die gaat dood. Nee, dat kon niemand weten. Maar na de 
brand vertrekt Iris en zit Eva opgescheept met Danny. Wat ze allebei aanvaarden.' 

Met behulp van een vriend, de oude kapper Fransisco, voedt Eva, zelf nog een tiener, het jongetje op. En dan krijgt 
ze ook nog haar vader Edgar in huis, die na een lang en slopend ziekbed sterft. 

'Je ziet dat vaker', zegt Bloom, die jarenlang psychotherapeute was. 'Mensen kunnen, door omstandigheden 
gedwongen, boven zichzelf uitgroeien. Soms blijken degenen die welbewust kiezen voor een kind niet zulke 
geweldige ouders te zijn. Anderen, toevallig in die rol geduwd, blijken er talent voor te hebben. Mensen kennen hun 
krachten vaak niet. De kinderloze Francisco blijkt de beste vader en grootvader van de wereld.' 

Gekozen identiteiten spelen een grote rol in Blooms werk. Haar personages stappen uit knellende rollen, ze vinden 
zichzelf opnieuw uit. 'Ze proberen het verleden af te schudden, zonder zichzelf te verliezen. Je kiest trouwens ook 
voor een identiteit als je ermee geboren bent, simpelweg door haar te houden. Maar je kunt ook anders besluiten. 
Gus kiest ervoor om een Jood te zijn. Edgar ís een Jood, maar dat blijkt pas op zijn sterfbed, als hij murmelt in het 
Jiddisch. Voor Edgar bood de Joodse identiteit geen voordelen; liever gedraagt hij zich als een stijve Europese 
intellectueel.' 

Speelt opportunisme ook een rol bij Eva, de eeuwig behulpzame, zichzelf wegcijferende meid, een nerd met een 
dikke bril? Slooft ze zich misschien zo voor anderen uit omdat ze denkt dat ze anders geen liefde verdient en wéér 
wordt verlaten? 'Right!' zegt Bloom. 'Ze doet dat uit zelfbescherming. Maar ook dat gedrag zal ze afschudden.' 

Eva verdient een tijdje haar geld als zelfbenoemd waarzegster; ze maakt mensen blij door hun een mooie toekomst 
te beloven. Tot ze beseft dat ze hen daarmee niet helpt. Ze besluit arts te worden. Ze heeft weliswaar geen 
diploma, maar met behulp van Francisco maakt ze er een. 'Ik weet zeker dat ze een goede dokter zal worden', 
glimlacht Bloom. 'En het leuke aan haar is dat ze zich niet laat weerhouden door zoiets stoms als een officieel 
papiertje. Soms moet je de boel bedriegen.' 

Eva doet haar bril af, wordt een zelfbewuste dokter en vindt haar liefde. Iris, de narcistische actrice, ervaart dat het 
niet genoeg is om mooi en beroemd te zijn; ze wordt gedumpt door haar vriendin. 'Niet het feit dát je me verlaat 
doet pijn, maar de manier waaróp je het doet', zegt Iris dan en tegelijk weet ze zelf dat ze liegt: ze is razend omdat 
ze is verlaten. 

Bloom: 'Als je iemand verschrikkelijk pijn doet, maakt het eigenlijk niet uit of je het aardig zegt of bruut. Alleen het 
feit zelf telt. Maar ja, mensen willen niet worden gezien als een bruut, ze willen onder alle omstandigheden aardig 
worden gevonden. We willen dat onze goede bedoelingen worden beloond. Ook degene die verlaten wordt, wil 
graag zijn gezicht redden. Het geeft een gevoel van superioriteit en beschaving om te zeggen: luister, het raakt me 
niet dat je me ontslaat, dat je van me wilt scheiden of dat je het met de buurman doet. Maar ik zou willen dat je het 
met wat meer stijl zou doen. Zo bedriegen we onszelf.' 

Hé, daar trekt de vriendelijke schrijfster toch even haar vlijmscherpe mesje. 

En dan stel ik de vraag die haar al jaren de neus moet uitkomen. Ik wil het toch weten: helpt het een schrijver 
eigenlijk om psychotherapeut te zijn geweest? 

Ze antwoordt alsof de vraag nieuw is: 'Niet echt. Een psychotherapeut krijgt fascinerende verhalen te horen, maar 
het gaat niet om die verhalen, je moet mensen helpen hun probleem op te lossen. Schrijven is een eenzame 
bezigheid: je zit opgesloten in je eigen verbeelding. Toch zijn er overeenkomsten: voor beide geldt dat je geboeid 
moet zijn door wat mensen zeggen en hoe ze het zeggen. Goed luisteren, je oren wijd open houden en je mond 
dicht. Niet meteen oordelen. Dat is een geweldige training voor een schrijver.' 

Amy Bloom geeft op 27 augustus een lezing in het John Adams Institute in Amsterdam. http://john-adams.nl. 
'Je hoeft niet ironisch te zijn; dat is de geschiedenis zelf wel' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Parents (69%); Writers (69%); Children (63%); Adolescents (63%); Sex + Gender Issues 
(63%) 
 

Load-Date: August 22, 2014

 
End of Document





Duizenden vluchtelingen gered
de Volkskrant
25 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 14
Length: 61 words
Byline: ANP
Body


Italië 
De Italiaanse marine heeft zondag bij Lampedusa de stoffelijke overschotten van 18 vluchtelingen van een 
rubberboot gehaald. Ruim zeventig opvarenden zijn gered. De marine, kustwacht en koopvaardijschepen hebben in 
het Kanaal van Sicilië sinds vrijdag 3.500 mannen, vrouwen en kinderen gered. Een marineschip redde 1.400 
mensen, vooral Syriërs en Eritreeërs. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Armed Forces (94%); Refugees (94%); Defense Departments (76%); Marine Transportation Accidents 
(69%) 
 

Load-Date: August 24, 2014

 
End of Document





De morele Leitkultur van Nederland
de Volkskrant
25 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 23
Length: 746 words
Byline: RENÉ CUPERUS
Body


Technologisch mogen we dan een hele jongen zijn, moreel gesproken is het nogal een rommeltje in het hoofd van 
de 21ste-eeuwse Europeaan. In de diepere lagen van ons collectief bewustzijn zijn we nog altijd druk bezig met het 
likken van de wonden die de 20ste eeuw in onze moraal heeft geslagen. Er is nogal wat gebeurd. Ten goede en ten 
kwade. 

Zo werd in de 20ste eeuw niemand minder dan God, ons Opperwezen, ge-sidelined, en een eeuwenlange 
christelijke traditie zo'n beetje weg-geseculariseerd. Dat mag op zijn zachtst gezegd een morele innovatie heten. 
Verder was de 20ste eeuw het decor van een moderniseringsproces dat ons ongekende vrijheid en welvaart bracht, 
maar het was ook de eeuw waarin het dieptepunt van de beschaving werd bereikt met totalitaire regimes, 
wereldoorlogen en genocide. Het is niet teveel gezegd dat we wat verward uit deze morele centrifuge zijn gekomen. 

In de naoorlogse periode werd moreel houvast gezocht en gevonden in een eredienst voor mensenrechten en 
internationale samenwerking. 'Nooit meer oorlog'. 'Nooit meer Auschwitz'. 'Nooit meer racisme en discriminatie'. In 
het morele niemandsland werd 'dit nooit meer' de leidraad. Het werd de morele Leitkultur van Europa en Nederland. 

De Holocaust neemt in het naoorlogse verhaal van de moraal een centrale plaats in. Elke 4 en 5 mei staan we stil 
bij Jodenvervolging, antisemitisme, bezetting, discriminatie en geweld tegen onschuldigen, alleen 'om wie zij zijn'. 
Schoolboeken voeden op in de morele lessen van de oorlogstijd. De Holocaust is centraal komen te staan in de 
morele zelfidentificatie van Europa. Morele herbewapening in een post-religieuze samenleving. Het is vanwege 
deze morele Leitkultur dat we het lastig hebben met twee actuele gebeurtenissen. We hebben moeite met een 
ultranationalistisch Israël dat zelfverdediging opvat als vrijbrief voor agressie. En we hebben moeite met het uit de 
moslimwereld mee-geëmigreerde antisemitisme. 

Om me hier op dat laatste te concentreren. Ik kom nog even terug op die ontslagen vrouwelijke ambtenaar die 
werkte voor het ministerie van Veiligheid en Justitie. Zij werd geschorst vanwege een tweet, waarin ze ISIS als een 
'zionistisch complot' voorstelde, louter bedoeld om de islam zwart te maken. Er was veel schokkends aan deze 
tweet. Vooral natuurlijk dat niet IS werd veroordeeld, maar via IS juist 'de zionisten'. Een dubbelzinnig scheldwoord 
voor Joden en de staat Israël. De tweet verraadt de schaamtecultuur waarmee de islam koste wat het kost 
verdedigd en afgeschermd wordt, ook al besmeurt het islamo-fascisme van IS deze wereldgodsdienst met woord 
en daad. Maar in plaats dat men IS scherp veroordeelt en komt tot een intellectuele zelfbevraging van de islam, 
grijpt men liever naar complottheorieën over 'de zionistische vijand'. 

Het is schokkend dat een hoogopgeleide, op het oog goed geïntegreerde ambtelijk projectleider met 
moslimachtergrond, er het wereldbeeld van de satellietschotels op na blijkt te houden, en niet dat van een in het 
Westen opgeleide professional. 

Als dit de stem en opvatting is van de hoog opgeleide, gematigde Nederlandse moslims, hoe goed gesteld is het 
dan met de integratie? Hoe kan zo iemand het in godsnaam geschopt hebben tot medewerker terrorismebestrijding 
op het Veiligheidsmini-sterie? En hoe amateuristisch en naïef moet de screening wel niet zijn van partijen als 
GroenLinks en de PvdA, waar deze ambtenares tot grote hoogten aan het stijgen was? 

Verontrustend is dat deze 'anti-zionistische' ambtenaar geen weet lijkt te hebben van de morele Leitkultur van 
Nederland en Europa. Laat staan dat ze daarin geïntegreerd is geraakt. 'In naoorlogs Europa is geen plaats voor 
antisemieten.' Die strofe ontbreekt blijkbaar in de Inburgeringscursus. 

Ingewikkeld is, dat in het schuldbeladen Europa antisemitisme een veel sterkere gevoelswaarde heeft gekregen 
dan andere vormen van discriminatie en uitsluiting. De Holocaust staat centraal in de morele Leitkultur. En bepaald 
niet het 'Zwarte Piet-racisme'. Of islamofobie. Ook omdat dat begrip meervoudig is. Naast 'racisme' tegen moslims 
vanwege hun afkomst, bevat het ook legitieme religiekritiek en godsdienst-angst. 

De integratie zal ermee gediend zijn als moslim-migranten zich meer rekenschap geven van de morele Leitkultur 
van naoorlogs Europa. Maar gevreesd moet worden dat de maatschappelijke vrede in Europa afhangt van wat de 
satellietschotels over het Midden-Oosten berichten. 
Niet ISIS werd veroordeeld maar via ISIS de 'zionisten' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Religion + Spirituality (94%); Muslims + Islam (75%); Genocide (67%); Jews + Judaism (67%); Ethics 
(61%) 
 

Load-Date: August 24, 2014

 
End of Document





Merkel: ook Kiev moet concessies doen
de Volkskrant
25 augustus 2014 maandag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 15
Length: 716 words
Byline: VAN ONZE CORRESPONDENT ROLF BOS
Body


De Duitse bondskanselier Angela Merkel heeft zaterdag tijdens haar korte bezoek aan Oekraïne gezegd dat slechts 
een 'tweezijdige wapenstilstand' een eind kan maken aan het gewapende conflict in het oosten van het land. 
Merkel, die door de Oekraïense president Petro Porosjenko 'een goede vriendin en warm pleitbezorger van 
Oekraïne' wordt genoemd, beloofde Kiev een half miljard euro voor de wederopbouw van het land. 

Merkel was zaterdag voor het eerst sinds de crisis in Oekraïne uitbrak in Kiev. De dag van het bezoek was 
zorgvuldig gekozen. Ze wilde zondag, de dag dat Oekraïne zijn jaarlijkse onafhankelijkheid viert, niet in het land 
zijn. Oekraïne herdacht gisteren, compleet met militaire parade, de uittreding in 1991 uit de Sovjet-Unie. Merkels 
aanwezigheid bij dat feestje was ongetwijfeld slecht gevallen in Moskou. 

Vijf uur lang was Merkel zaterdag in Kiev. Ze sprak onder meer met president Porosjenko, de burgemeester van 
Kiev en talrijke regionale politici. Ze kwam niet met lege handen. Duitsland geeft Oekraïne 25 miljoen euro om 
noodopvang voor vluchtelingen uit het oosten van het land te regelen. Daarnaast beloofde ze een half miljard euro 
voor de wederopbouw voor het door oorlogsgeweld geplaagde Oost-Oekraïne. 

Hoewel berekend is dat het diep verdeelde land minstens elf miljard euro aan steun nodig heeft, werd de gift door 
Porosjenko dankbaar aanvaard. Duitse media merkten overigens op dat van wederopbouw natuurlijk voorlopig nog 
geen sprake kan zijn. De burgeroorlog in het oosten woedt onverminderd voort. 

Kranten noemden het bezoek dan ook vooral 'symbolisch', Merkel kan in haar eentje geen vrede brengen in 
Oekraïne. Militaire hulp aan Kiev, zoals ze die vorige week wel beloofde aan de Navo-lidstaten Litouwen, Estland 
en Letland, is volstrekt uitgesloten. Dat ligt in Duitsland, honderd jaar na het uitbreken van de Eerste Wereldoorlog 
en 75 jaar na het begin van de Tweede Wereldoorlog, hoogst gevoelig. 

Alleen een wapenstilstand die door beide partijen geaccepteerd wordt, kan 'het begin van vrede' brengen, zei 
Merkel. Daartoe moet ook Kiev bereid zijn concessies te doen richting de pro-Russische separatisten in het oosten. 
'Allein kann man keinen Frieden schaffen.' Voor een nieuw staakt-het-vuren moet volgens de bondskanselier ook 
een belangrijke rol weggelegd zijn voor de OVSE. Die zou de grensovergangen tussen Rusland en Oekraïne 
moeten controleren. 

Hoewel Porosjenko zaterdag opnieuw benadrukte dat Oekraïne 'nooit grondgebied of de onafhankelijkheid zal 
opgeven' en dat vrede pas mogelijk is zodra 'de buitenlandse huurlingen' verwijderd zijn, ligt de oplossing tot het 
conflict volgens bondskanselier Merkel in een decentralisatie van het land, met meer autonomie voor de regio's. 

Merkel zei het zaterdag niet met zoveel woorden, maar in deze visie zal ook het Krim-schiereiland definitief tot 
Rusland gaan behoren. De Krim vormt het wisselgeld waarmee Poetin tot andere gedachten inzake het oosten van 
Oekraïne te brengen is, menen waarnemers. 

De Duitse vicekanselier Sigmar Gabriel pleitte in die Welt am Sonntag ook voor federalisering van Oekraïne. 'Een 
slim concept van federalisering vormt volgens mij de enige oplossing. Maar eerst moeten de wapenen zwijgen, en 
dat moment lijkt helaas nog ver weg te zijn.' 

Morgen kunnen er eerste stapjes worden gezet richting een mogelijke wapenstilstand, als Porosjenko en Poetin 
elkaar in Minsk ontmoeten. In de Wit-Russische hoofdstad komen vanaf die dag de leiders van de Euro-Aziatische 
Tolunie bijeen. Ook de EU is daarbij aanwezig, in de persoon van eurocommissaris Catherine Ashton. Poetin en 
Porosjenko spraken elkaar voor het laatst begin juni in Normandië, rond de herdenking van D-day. 

Hoewel van alle westerse leiders Merkel het makkelijkst toegang heeft tot Poetin, leidden alle telefoongesprekken 
tussen het tweetal - en het waren er het afgelopen half jaar vele tientallen - tot dusver niet tot het gewenste 
resultaat: rust in Oekraïne. 

Er lijkt zelfs een verwijdering plaats te vinden tussen de voormalige inwoonster van de DDR en de ex-agent van de 
KGB in Dresden. 'Poetin lijkt het contact met de werkelijkheid kwijt te zijn', verzuchtte ze in maart tegen president 
Obama, na weer een vruchteloos gesprek met de Russische leider. 
Voor het eerst sinds de crisis begon, was Merkel in Kiev 
 
Graphic

 
Merkel krijgt bloemen van president Porosjenko.
Sergii Kharchenko / Demotix
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); European Union (74%); Heads Of State + Government (70%); Nuclear 
Accidents (69%); Economic Crisis (63%) 
 

Industry: Nuclear Power Plants (69%); Nuclear Energy (62%) 
 

Load-Date: August 24, 2014

 
End of Document





Neem relschoppers uit minderheden serieus
de Volkskrant
26 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 25
Length: 838 words
Byline: FEMKE KAULINGFREKS IS POLITIEK FILOSOOF. ZIJ ONDERZOEKT DE BETEKENIS VAN RELLEN. 
MATTHIJS PONTE IS DIRECTEUR VAN HET READ MY WORLD FESTIVAL.
Body


Politieke rellen 
We begrijpen de woede van zwarten in Ferguson, maar miskennen het politieke karakter van ordeverstoringen in 
Nederland. 
De rellen in Ferguson naar aanleiding van de dood van Michael Brown worden in de Nederlandse media terecht 
opgevat als daad van politiek verzet. Afro-Amerikanen uiten hun woede over discriminatie, en dan vooral over racial 
profiling door de Amerikaanse politie. Het is een goede zaak dat de politieke dimensie van de rellen wordt erkend 
en dat er niet alleen over criminele herrieschoppers wordt gesproken. Des te opvallender is de afwezigheid van een 
dergelijke politieke analyse als het gaat over rellen dichter bij huis. 

Als we bijvoorbeeld kijken naar de spanningen in de Schilderswijk zien we dat de oorzaak direct wordt gezocht in 
een gebrek aan integratie van vooral jonge bewoners, en de daarmee gepaard gaande criminalisering en 
radicalisering. Een recente uitspraak van burgemeester Van Aartsen illustreert dit. In een brief aan de Haagse 
gemeenteraad naar aanleiding van het omstreden besluit om 'risicodemostraties' te verbieden schreef hij: 'Er is er 
maar één de baas op straat: dat is de politie.' Hiermee legt Van Aartsen de nadruk op het belang van een 
dominante aanwezigheid van politie in de wijk en gaat hij volledig voorbij aan een belangrijke voedingsbodem voor 
de onrust: het gevoel van veel jongeren uit de buurt dat zij juist door de politie gediscrimineerd worden. 

In Nederland kijken we dus kritisch naar de situatie in Ferguson, maar als het gaat om de spanningen in eigen land 
missen we eenzelfde kritische analyse. Dit komt waarschijnlijk doordat we de Amerikaanse samenleving zien als 
veel ongelijker en racistischer dan de Nederlandse. We begrijpen de gewelddadige protesten op straat in het licht 
van de Amerikaanse geschiedenis. Tijdens de burgerrechtenbeweging verzetten zwarte Amerikanen zich al tegen 
hun achtergestelde positie met burgerlijke ongehoorzaamheid, het verstoren van de openbare orde en soms met 
geweld. We herkennen de rellen in de Verenigde Staten dus gemakkelijk als een daad van, weliswaar extreem, 
politiek verzet, terwijl we de politieke betekenis van soortgelijke gebeurtenissen in onze eigen samenleving niet 
onder ogen durven te zien. Daardoor erkennen we de frustraties van potentiële relschoppers hier niet, en zorgen 
we ervoor dat ze sneller van de rest van de samenleving vervreemden. 

Een directe vergelijking met de Amerikaanse omstandigheden is hier niet op zijn plaats, simpelweg omdat de 
situatie in Nederland minder ernstig is dan in de VS. Toch is het van belang om in te zien dat ook hier soortgelijke 
zorgen leven onder minderheden. Ook in Nederland worden regelmatig frustraties geuit over etnisch profileren door 
de politie, dreigt er gettovorming en kampen minderheden structureel met discriminatie en ongelijke economische 
kansen. Hoewel zelfs Amnesty International deze problemen erkent, lijken we ze in het publieke debat onder het 
tapijt te vegen. In Nederland zijn we niet gewend dat etnische minderheden publiekelijk protesteren tegen 
institutioneel racisme en op hun eigen manier politieke ruimte claimen. Wij kennen hier niet het 
gemeenschapsactivisme zoals dat in de VS is voortgekomen uit de burgerrechtenbeweging. Wel zien we steeds 
meer jonge activisten die zich door die Amerikaanse traditie laten inspireren, zoals de groep die de recente 
herdenking van de afschaffing van de slavernij verstoorde. Dergelijk activisme wordt echter veel te weinig serieus 
genomen. Illustratief is het ongemak waarmee het debat over Zwarte Piet in Nederland wordt gevoerd. Het 
confronterende, publieke protest van een groeiende groep jonge en mondige Afro-Caraïbische Nederlanders roept 
vooral agressieve of angstige reacties op. Concrete maatregelen om aan de onvrede tegemoet te komen, worden 
niet of nauwelijks genomen. Dat is een klap in het gezicht van gekleurde Nederlanders die terecht eisen dat iedere 
vorm van racisme ferm en direct uit de samenleving verbannen wordt. 

Als we onlusten in Nederland willen voorkomen dan moeten we er mee beginnen de frustraties van minderheden 
over racisme en ongelijkheid serieus te nemen. Het erkennen van de politieke betekenis van openbare 
ordeverstoringen zoals in de Schilderswijk zou een begin zijn. Daarnaast moet gemeenschapsactivisme niet als 
ondermijnend en bedreigend gezien worden, maar juist als een gemotiveerde poging om een volwaardige plek in 
onze samenleving te claimen. Daar waar ruimte bestaat voor een dergelijk activisme kunnen ongerichte 
gewelddadigheden misschien juist worden voorkomen. Ook in buurten zoals de Schilderswijk waar de spanningen 
hoog oplopen, kan gemeenschapsactivisme bestaande frustraties kanaliseren. We realiseren ons deze zaken al als 
elders de vlam in de pan slaat, zoals in Ferguson. Nu moeten we nog leren om de scheve verhoudingen in ons 
eigen land onder de loep te nemen. Pas dan kunnen we hopen op een democratische samenleving waarin 
iedereen zich thuis en gehoord kan voelen. 
Gekleurde Nederlanders claimen plek in de samenleving 
 
Graphic

 
Demonstranten verstoren het optreden van minister Asscher bij de herdenking slavernijverleden.
Foto ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Police Forces (94%); Ethnic Groups (92%); Racism + Xenophobia (78%); Race + Ethnicity (75%); 
Communities + Neighborhoods (63%); Rule Of Law (62%) 
 

Load-Date: August 25, 2014

 
End of Document





Dode bij vechtpartij in Vluchtgarage
de Volkskrant
26 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 10
Length: 573 words
Byline: VAN ONZE VERSLAGGEEFSTER WIL THIJSSEN
Body


Vluchtelingenadvocaat Pim Fischer: 'Je kon erop wachten.' 
Na verschillende waarschuwingen aan de gemeente Amsterdam is in de zogenoemde Vluchtgarage, die 120 
vluchtelingen in Amsterdam herbergt, een dode gevallen. Nassir Guliid (26) overleed zondagnacht aan de 
hoofdwond die hij opliep door een vechtpartij. 

Op Guliids bed worden bloemen gelegd, eromheen branden kaarsen. Aan het bed hangt nog zijn blauwe pet en 
rode regenjas, erboven zijn condoleances aan de muur geplakt die per mail binnenstromen. 

Guliid deelde de kamer met vier andere Somaliërs in de gekraakte garage. De Somaliër had ruzie met twee andere 
Somaliërs in het pand, die hem sloegen. Na een klap op zijn hoofd viel hij op de grond en werd hij niet meer 
wakker, vertelt een kamergenoot. 'We hebben een ambulance gebeld die hem naar het AMC bracht. Daar heeft 
Nassir de hele week in coma gelegen.' 

Volgens 'dokter Co', een arts die werkt voor onverzekerden en bij de ruzie aanwezig was, begon het incident met 
een massale vechtpartij op de begane grond. Die sloeg over naar de eerste verdieping en mondde uit in de ruzie op 
de tweede verdieping, waar Gulliid naast zijn bed ineenzakte. 

'Je kon erop wachten', zegt advocaat Pim Fischer, die de belangen van de vluchtelingen behartigt. Net als het 
College voor de Mensenrechten, Amnesty International en de Gereformeerde Kerk schreef Fischer het 
gemeentebestuur een brief waarin hij waarschuwde dat in de Vluchtgarage doden zouden vallen als de gemeente 
niet snel zou ingrijpen. 

'In de Vluchtgarage zitten al 9 maanden 120 zwaar gefrustreerde vluchtelingen van 12 nationaliteiten op elkaars 
lip', zegt de advocaat. 'Velen zijn psychisch gestoord. Er zijn vaak ruzies om niks. Ik had onlangs een gesprek met 
drie bewoners, die met een stok begonnen in te slaan op een denkbeeldige persoon die naast me zat. Ik schrok me 
dood.' 

De politie heeft twee verdachte Somaliërs van 31 en 33 jaar opgepakt. 'Het was niet hun intentie om te doden', zegt 
een politiewoordvoerster. 'Het lijkt een uit de hand gelopen ruzie.' 

Burgemeester Van der Laan laat via zijn woordvoerder weten dat het gebeurde 'heel spijtig en verdrietig' is. 
Volgens hem valt de gemeente niets te verwijten: 'Wij kunnen helaas niet voorkomen dat mensen elkaar te lijf gaan 
in de stad.' Ook benadrukt hij dat de Vluchtgarage geen officiële opvang biedt: 'De gemeente mag geen opvang 
bieden aan uitgeprocedeerde asielzoekers. Dit gaat om een gekraakt pand waarin wij niet verantwoordelijk zijn 
voor de orde en veiligheid. Wel heeft Amsterdam ontzettend veel gedaan voor deze groep mensen, binnen de 
grenzen die de wet stelt.' Het sterfgeval is donderdag in het overleg van college van Burgemeester en Wethouders 
op de agenda gezet - asielzoekers die niet weg willen of zeggen te kunnen, zijn een groot probleem voor veel 
Europese steden. Zij komen niet voor opvang in aanmerking en leven onder erbarmelijke omstandigheden. Een 
sterfgeval na geweld heeft Amsterdam niet eerder meegemaakt. 

Het lichaam van het slachtoffer wordt naar verwachting dinsdag door het forensisch onderzoeksinstituut NFI 
vrijgegeven. Dan gaat het naar Masjid al Quba-moskee in Amsterdam-Noord, waar het ritueel wordt gewassen. 
Amsterdam heeft een protocol in gang gezet voor een islamitische begrafenis van gemeentewege, waarbij de 
gemeente de kosten en uitvoering draagt van begrafenissen waarbij geen nabestaanden bekend zijn. 
'Velen zijn psychisch gestoord. Er zijn vaak ruzies om niks' 
 
Graphic

 
Het bed van de overleden Nassir Guliid in de Vluchtgarage. De gekraakte garage in Amsterdam-Zuidoost is het 
onderkomen van een groep uitgeprocedureerde asielzoekers.
Foto An-Sofie Kesteleyn
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: August 25, 2014

 
End of Document





Pauw & Pauw
de Volkskrant
26 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 3472 words
Byline: DOOR SARA BERKELJON
Body


Media - Interview - Jeroen Pauw 
Hij keert terug op tv met een latenightshow. Alleen. Presentator Jeroen Pauw blikt terug en kijkt vooruit. 'Een 
basisfout van onze samenleving is dat er te weinig vrouwen zijn.' 
Het was niet zijn eigen idee om interviews te geven over zijn nieuwe programma. Nee, 'iemand van de afdeling 
pers' heeft geregeld dat er journalisten komen om met Jeroen Pauw 'gesprekjes' te voeren, zoals hij dat noemt, in 
de redactieruimte van Pauw. De presentator, kauwend op zijn kroket met mosterd: 'Was jij nou van 't AD?' 

Pauw heeft behalve een presentator minder ook een ander decor dan Pauw & Witteman. De studio is de afgelopen 
weken omgebouwd tot iets wat een beetje moest lijken op 'een hotellobby in Havana', zegt Pauw (54): 'Het moest 
intiemer worden, warmer, optimistischer.' 
Gaat het dan alleen over het decor? 
'Wel voor een belangrijk gedeelte. Het is niet zo dat ik ineens een warme, meevoelende man ben geworden terwijl 
ik dat vroeger niet was.' 
Wat ga jij dan zelf anders doen? 
'Optimistischer, dat gaat over mij - ik ben een stuk optimistischer dan Paul Witteman. Als er een economische crisis 
is, denk ik: komt wel weer goed. Paul denkt: het zal toch niet dat ik straks naar de Voedselbank moet? Ik ben niet 
zorgelijk van natuur. Als je maandag om elf uur de televisie aanzet, moet je niet het gevoel krijgen dat je in 50 
minuten wordt bijgepraat over alleen maar ellende. Als ik de SP hoor praten over afbraakbeleid, denk ik: we staan 
in de top-10 van elk lijstje in de wereld; onderwijs, gezondheidszorg, levensverwachting. Die relativering wil ik 
terugzien in het nieuwe programma. Het draait om het nieuws, natuurlijk. Maar daarnaast mag het ook best een 
beetje léúk zijn.' 
Je bedoelt: leuker dan Pauw & Witteman. 
'Er mag wel iets meer vrolijkheid en ontspanning in zo'n uitzending zitten dan er vaak in de Pauw & Witteman-
uitzendingen zat. Bijvoorbeeld door het uitnodigen van gasten die gewoon een vrolijk verhaal vertellen over een 
voorstelling die ze hebben gemaakt. Door meer muziek - maar ik wil ook weer niet allemaal van die dertien-in-een-
dozijnbandjes die een minuutje komen spelen.' 
Vind je het eng om straks elke dag alleen te presenteren? 
'Nee.' 
Je kunt niet meer verveeld achterover gaan leunen en Paul Witteman het werk laten doen, zoals je wel eens deed. 
'Inderdaad. Die tijd is voorbij.' Dan: 'Maar misschien zou het best leuk zijn als ik dat gewoon zou blijven doen, denk 
je niet?' 
Wat ga je het meest missen aan Paul Witteman? 
Denkt lang na. 'Dat liedje van De Dijk ken je toch wel? Een man weet pas wat-ie mist als ze er niet is? Dus ik weet 
het nog niet.' 
Maar wat denk je? 
'Wij zaten acht jaar lang naast elkaar. Met het eten. Met een drankje na afloop. Met de draaiboekbespreking. In de 
uitzending. Als je zo lang van alles samen hebt gedaan, is de eerste keer wakker worden zonder die persoon toch 
anders. Ik wil het niet te liefdevol en poëtisch maken, en ik heb nooit met Paul Witteman in een bed geslapen, maar 
we hebben acht jaar lang veel samen gedaan. En straks is het 1 september en kunnen we niet meer tegen elkaar 
zeggen: 'Pak ze.'' 
Wat ga je niet missen? 
'Aan Paul, bedoel je? Ik zou het niet weten, en als ik het wel zou weten, zou het onaardig lijken dus dan zou ik het 
niet zeggen. Nou, weet je wat ik niet ga missen? Als je samen een programma maakt, gaat het zo: jij vindt 
voetballen heel leuk, ik vind er niet veel aan. Maar omdat jij het zo leuk vindt, doen we af en toe toch iets met 
voetballen.' 
Wat waren in het geval van Paul Witteman die verplichte nummertjes? 
'Ik dacht al: nu gaat ze natuurlijk vragen naar voorbeelden. En ja hoor. Ik zal je zeggen hoe het ging. Paul wordt 
ergens wakker, ik word ergens wakker. Paul gaat de krant lezen, ik ga de krant lezen en rond half 10 belt de 
samensteller. Een verzonnen voorbeeld: ik zeg tegen de samensteller dat we toch nog écht iets met de yezidi's 
moeten. Het kan dan gebeuren dat de samensteller een half uur later terugbelt en zegt: ik heb Paul gesproken, en 
die heeft niet zoveel met yezidi's.' 
En nu een echt voorbeeld. 
'Oké. Vorig jaar hebben we een optreden van Flairck gehad. Op de redactie hebben we zo'n groot wit bord waarop 
de planning staat. Daarop stond 'Flairck', waar ik niet op reageerde omdat ik dacht dat ik voor de gek werd 
gehouden. Op een gegeven moment zei ik: 'Jongens, waarom staat daar toch steeds dat Flairck? Ik krijg nare 
associaties met dat bandje van dertig jaar geleden waar mijn ouders naar luisterden.' Toen bleef het lang stil. Bleek 
dat Paul dat optreden had beloofd aan die mensen. Ik zei: maar we gaan toch niet Fláírck doen? Ver-schrik-ke-lijk. 
Eigenlijk is dit een veel te lang antwoord op de vraag wat ik niet ga missen. Nou, dit soort dingen. Al moet ik zeggen 
dat Flairck uiteindelijk toch best leuk was, op een manier waarop dingen die heel erg zijn, toch ineens weer leuk 
kunnen zijn. Hoe noem je dat, een guilty pleasure?' 
Jij was in Pauw & Witteman de provocateur, Witteman de vleesgeworden redelijkheid. Gaan we nu een andere kant 
van je zien? 
'Ik ben natuurlijk niet alleen maar een naar mens. Bij Pauw & Witteman kwam ik misschien wat horkeriger over dan 
ik eigenlijk ben. Omdat dat andere aspect al door de ander werd ingevuld. En je kunt niet met ze tweeën aardig en 
redelijk zijn. Dan wordt het heel zijig.' 
Twee jaar geleden zei je: 'Het is ons programma.' Dan kun je niet in je eentje doorgaan.' 
'Ja, maar het is nu een ander programma. Nee, dat is geen semantische kwestie. Ik kon en kan me niet voorstellen 
dat ik Pauw & Witteman in mijn eentje zou gaan doen.' 
Maar nu heet het Pauw en heeft het een ander decor. 
'En straks zul je zien dat het ook echt een ander programma ís. Als jij na twee maanden zegt: dit is Pauw & 
Witteman in een ander decor, dan is dat een probleem. Bovendien kun je je dan afvragen wat Paul Witteman de 
afgelopen acht jaar heeft gedaan.' 
Hoe kijk je terug op het laatste seizoen Pauw & Witteman? 
'De eerste zeven seizoenen ging het vliegtuig alleen maar omhoog. Het laatste jaar niet. Dat had niet alleen maar 
met Humberto Tan te maken, wat nog wel eens wordt geroepen. Ik weet weinig van voetballen, maar ik weet wel: 
soms loopt het niet, zonder dat je weet waarom. En dan is er iemand anders - Humberto Tan - die niet van het 
nieuws afhankelijk is en gewoon een leuk programma wil maken. En langzamerhand wórdt dat ook een hartstikke 
leuk programma en zegt iedereen: maar jullie zijn helemaal niet leuk meer! Want jullie zijn oud en links en jullie zijn 
voorbij. Daar wordt het allemaal niet beter van. Ik ben blij dat dat seizoen voorbij is.' 
En dan werden de laatste weken de uitzendingen ook nog eens een uur eerder opgenomen vanwege de 
gezondheid vanWitteman, zonder dat aan de kijkers te vertellen. 
'Ik ben ook blij dat dát voorbij is. Paul voelde zich niet goed en had het idee dat dit moest. Ik was er zeker geen 
voorstander van, maar samen uit samen thuis.' 
Wat heb je van Humberto Tan en zijn programma geleerd? 
'Ik denk dat hij - al kan ik dat eigenlijk niet zeggen, want ik ken hem niet - gewoon heeft gedaan wat hij leuk vindt. 
Dat werkte.' 
Hij had op een zeker moment erg de wind mee. Dat moet ook irritant zijn geweest. 
'Ik begreep het wel een beetje. Maar ik vond het óók wel een beetje irritant. Nou zeg, dacht ik, alsof het ineens zó 
goed is. Dat moet je nooit roepen. Je moet denken: oké, als jullie dat vinden. Er keken veel mensen, het was een 
succes. Dat is dan zo.' 
Pauw wordt warmer, intiemer, optimistischer, zeg je. Ik denk: hij heeft goed naar Humberto Tan gekeken. 
'Ik snap dat je het zegt, maar het is niet zo dat met de introductie van Humberto Tan en zijn RTL Late Night er 
opeens begrippen - intiem, warm - in ons taalgebied zijn binnengewaaid die we nog niet hadden. Als je kijkt naar 
Vijf jaar later, waar ik met één gast aan tafel zit, dan is het ook intiem en warm. Scherp als het moet, leuk als het 
mag. Dat komt niet van Humberto. Het is niet zo dat ik de succesformule van een ander ga kopiëren.' 
Je zei een keer: 'Mijn talenten zijn vrij groot en mijn ambities niet zo.' 
'Er zijn mensen die voor vlijt een hoger cijfer krijgen dan ik. Maar het is ook een beetje koketterie, want als je dit 
werk goed wilt doen, moet je hard werken. Alleen: als ik een boek moet lezen voor mijn werk, zie ik dat niet als 
werk, maar als lekker een boekje lezen.' 
Lees je het boek in kwestie altijd uit? Of denk je ook wel eens: nu weet ik het wel? 
'Nou, ligt er een beetje aan. Als het een autobiografisch boek is over iemands moeizame relatie met zijn vader kan 
ik er ook wel een beetje schuin doorheen, want ik weet al hoe het gesprek zal gaan. Als het een roman is, lees ik 
het boek helemaal.' 
Kijk je eigen uitzendingen terug? 
'Alleen als ik iets heb verprutst en me afvraag hoe dat kon. Dat gebeurt een paar keer per jaar. Met Nebahat 
Albayrak, bijvoorbeeld. Zij was de eerste vrouw die zich kandidaat stelde als lijsttrekker voor de PvdA, een partij die 
vindt dat er evenveel mannen als vrouwen op de kieslijst moeten staan. Ze deed krampachtig of het feit dat ze 
vrouw was er niets toe deed. Het was weer echt iets voor ons om daarop te wijzen, zei ze. Daarna legde ik haar 
een stelling voor: mijn Turkse afkomst is een voordeel. Ze vond het belachelijk dat wij nu nog met zo'n vraag 
kwamen. Ik had er toen op moeten wijzen dat haar eigen partij het juist heel belangrijk lijkt te vinden om ook 
vertegenwoordigd te worden door politici van buitenlandse afkomst. Maar in plaats daarvan zei ik dat ik uit ervaring 
weet dat Turkse vrouwen heel leuk kunnen zijn. Ontzettend stom.' 
Want iedereen dacht: daar heb je Jeroen Pauw weer. 
'Precies. For the record: zij weet, en wist toen ook, dat ik al jaren een Turkse vriendin heb. Wat ik mezelf verwijt, is 
dat ik niet de tegenwoordigheid van geest had om de context van die vraag te schetsen. Ze deed net alsof die 
stelling belachelijk was - wat hij niet was. Dan denk ik: haat! En dan kan ik mezelf blijkbaar niet hernemen. Een 
zwakke plek.' 
Het verwijt van seksisme is een terugkerend verwijt. Veel kijkers zagen het bevestigd in die uitzending met 
Albayrak. 
'Een seksist of een racist is zo ongeveer het ergste wat je kunt zijn. Als je mij vraagt of ik altijd alle fatsoensnormen 
in acht neem, zeg ik: nee, natuurlijk niet. Val ik af en toe over de rand? Ja, vaak genoeg. Maar zit daar ideologie 
achter, zit daar iets achter wat wezenlijk niet deugt? Nee.' 
Is het voor jou iets anders om een vrouw te interviewen dan om een man te interviewen? 
'Ja, maar heeft dat met seksisme te maken? Het zou raar zijn als het me totaal niet uit zou maken of iemand een 
man of een vrouw is.' 
Zijn vrouwen leuker om te interviewen? 
'Eerlijk gezegd: soms wel. Laat ik het zo zeggen: in het programma, ook het nieuwe programma, is het fijn als 
minstens een van de gasten een vrouw is. Maar dat is lastig, want er zijn gewoon te weinig vrouwen - dat is 
natuurlijk de basisfout van onze samenleving, wat weer te maken heeft met dat jullie niet zoveel zin hebben om te 
werken.' 
Eh... 
'Kijk, dit is dus een flauw grapje. Maar er zijn echt te weinig vrouwen. Universitair docenten? Weinig. Lijsttrekkers? 
Eén. Burgemeesters van grote steden? Zijn er niet. Dus een talkshow over het nieuws zit altijd vol met grijze 
mannen met een stropdas. Dat is de belangrijkste reden waarom het fijn is als er een vrouw bij zit - omdat het geen 
grijze man is met een stropdas.' 
Waarom wil je niet met Eva Jinek samen presenteren, zoals na de aankondiging van het vertrek van Paul Witteman 
door allerlei mensen werd gesuggereerd? 
'De belangrijkste reden is dat ik het leuker vind om het alleen te doen. Verder heb ik met Eva al vrij lang een 
zakelijke relatie, die eruit bestaat dat ik samen met haar naar haar interviews kijk. Zij heeft mij haar leraar of coach 
genoemd. Als wij nu naast elkaar een programma gaan presenteren, zou de kijker kunnen denken: kijk, de leraar 
en de leerling. En dat leek me niet goed voor haar - ook niet voor mezelf trouwens. Het zou lijken alsof ik het niet 
alleen durf.' 
Ze gaat wel, in plaats van Knevel & Van den Brink, de zomer- en winterpauze van Pauw vullen. Vind je dat leuk? 
'Erg leuk. Héél erg leuk, zelfs.' 
Het is geen geheim dat je over Knevel & Van den Brink niet zo heel enthousiast bent. 
'Ik heb me er kritisch over uitgelaten, omdat ik vond dat ze ons een beetje aan het na-apen waren. Ik vind het flauw 
om nu ze waarschijnlijk niet doorgaan te zeggen: net goed. Vanuit optimisme wil ik zeggen: ik vind het héél erg leuk 
dat Eva dat nu gaat doen. Om allerlei redenen, maar ook omdat Eva een leuke, goeie, slimme, jonge vrouw is, die 
gewoon zegt: ik ga dat doen.' 
Waarom heb je een hekel aan interviews? 
'Interviews zijn ontzettend koket. Er is iemand, in dit geval jij, en die gaat dan vragen wat ik allemaal vind. Op dat 
moment denk ik: wie ben ik om iets te vinden?' 
Jij doet toch zelf ook niet anders dan mensen bevragen? 
'I know, I know. Je kunt zeggen dat ik zelf op allerlei manieren deel uitmaak van een circus van koketterie. Maar het 
blijft koketterie. Tenzij het over nieuws gaat. Het hele bestaan van een televisiepresentator is koketterie. Je naam 
staat met zúlke letters op een scherm. Het stomme is, dat als je dat benoemt, dat dan óók weer koketterie lijkt. 
Want je wordt toch nergens toe verplicht? Het is oppassen om jezelf in dit circus niet te verliezen. Veel bekende 
Nederlanders kunnen niet meer relativeren. Terwijl, hé, het is maar een liedje, of een toneelstukje, of een boekje - 
leuk hoor, maar er zijn dingen die een stuk belangrijker zijn.' 
En dan gaat het bij jou ook altijd over je imago, je armbandjes, je slangenleren laarzen, je haar, de 200 vrouwen. 
'Je hoort mijn aarzeling, want ik wil het er niet over hebben, want dan gaat het er wéér over, snap je? Ik vind het vrij 
ordinair. Toen Rick Nieman me in Kwestie van Kiezen vroeg naar een aantal - meer dan 100, meer dan 200? - heb 
ik gewoon eerlijk antwoord gegeven, zoals ik me had voorgenomen. En toch was ik na die uitzending een man die 
op televisie opschept over zijn veroveringen. Ik probeer tegenwoordig wat minder eerlijk te zijn. Vroeger vertelde ik 
altijd alles.' 
Je speelt op televisie regelmatig met dat imago van womanizer. 
'Er zijn daarna mensen bij ons aan tafel geweest die het leuk vonden om een grapje te maken over die 200 
vrouwen. Dat snap ik best. Er is gelukkig nooit iemand geweest, van de SGP of een of andere strenge 
moslimfederatie, die heeft gezegd: ik wil niet aan tafel zitten met een man die zo'n wild leven heeft geleid. Ik ben in 
de loop der jaren vrij openhartig geweest over drugs, drank, en nu zijn daar op een nogal ordinaire wijze die 
vrouwen bij gekomen. Ik ben er niet blij mee, maar het is wat het is.' 
Je bent nu 54. Is dat wilde er een beetje af? 
'Nou, ik drink nog wel. Maar drugs en vrouwen, nee. Het is meer pantoffels en hangmat dan rock 'n' roll 
tegenwoordig. Wou je dat er nog eventjes diep inwrijven? Dat het allemaal voorbij is? Maar het is echt niet zo, 
sorry, dat ik het zélf ooit heb benadrukt. Ik probeer mezelf nooit te schetsen als man die van het ene café naar het 
andere rolt met een fles rum en drie vrouwen aan zijn arm. Ik schets eigenlijk altijd het - kloppende - beeld van een 
man die meestal aan het werk is.' 
Zijn politici leuker om te interviewen dan bekende Nederlanders? 
'Een stuk leuker. Want bij bekende Nederlanders zie je het verhaal vaak van mijlenver aankomen. Dan zegt zo'n 
man: en op een gegeven moment keek ik om me heen en zag ik dat mijn zoon ineens 18 was, en dacht ik: waar 
ben ik al die tijd geweest - en dat met zo'n blik erbij. Koketterie, weet je wel. Bij politici kun je scherp zijn. Waarom 
doet u dit terwijl u dat heeft gezegd?' 
Zijn jouw eigen politieke denkbeelden veranderd door het presenteren van acht jaar Pauw & Witteman? 
'Ik heb vroeger erg opgekeken naar de mensen die boven ons stonden. Ik kan me nog een demonstratie tegen 
kernwapens herinneren, ergens begin jaren tachtig, waar ik als keurige jongeling uiteraard in meeliep. Ruud 
Lubbers sprak de demonstranten toe. Ik vond het een bijzondere man. Hij stond daar op dat podium en toen 
draaide iedereen zich om, uit protest. Ik niet, ik dacht: dat is de premier, dat dóé je gewoon niet. Ik had veel ontzag.' 
Nu niet meer? 
'Vroeger was ik erg linksig, op een manier die ik achteraf een beetje onbenullig vind. Ik dacht dat het zo hoorde; je 
leest Vrij Nederland en De Groene Amsterdammer en je stemt op een linkse partij. Mensen werden ingedeeld in 
deugen en niet deugen. Ik denk dat het in de laatste decennia wel duidelijk is geworden dat linkse mensen op het 
pluche net zo vervelend zijn als rechtse mensen op het pluche. De ideologie doet er niet zoveel toe. Maar ik vind 
het nog steeds fijn, al is het misschien heel dom om dit te zeggen, als ik trots kan zijn op onze regering. Dat vind ik 
gewoon een fijn gevoel. Zoals hoe Rutte en Timmermans dat met de MH17 hebben gedaan. Dan denk ik: hè, fijn.' 
Waar ben je dan trots op? 
'Dat onze minister van Buitenlandse Zaken of onze minister-president er bij zo'n belangrijke kwestie stáát, leiding 
neemt, en dat goed doet. En ik zeg daarmee niet dat dit de beste bestuurders ooit zijn, of dat ik een voorkeur heb 
voor de PvdA - wat ik niet heb - of voor de VVD - wat ik ook niet heb.' 
Zijn je ideeën over de multiculturele samenleving veranderd? 
'Refereer je nu aan die opmerking die ik maakte toen die man, die (islamitische advocaat, red.) Mohammed Enait, 
bij ons aan tafel zat?' 
Je zei toen dat je niet in de multiculturele samenleving gelooft. 
'Kijk, dit is een beetje lastig omdat ik liever niet over mijn privéleven praat. Mag ik even één of twee zinnen off the 
record zeggen?' 
Liever niet. 
'Oké, dan zeg ik het niet. Wat er gebeurde is dit: die Enait sprak ik voor de uitzending. Hij zegt tegen me: wat vind jij 
van die multiculturele samenleving dan? Ik zei: de multiculturele samenleving zoals die door allerlei linkse politici is 
afgeschilderd, als een samenleving waarin we elkaar versterken, die bestaat niet. Het is niet zo dat je in cafés en 
restaurants een gemêleerd gezelschap vindt. In die zin is de multiculturele samenleving volstrekt mislukt en geloof 
ik er helemaal niet in. 

'In de uitzending verwijst hij vervolgens naar die opmerking van mij. Ik moest afwegen: ga ik nu dit hele verhaal 
vertellen? Nee, want dat gaat te lang duren. Vervolgens zijn er allemaal mensen die zich afvragen: wat bedoelde hij 
daar? Ze weten niet dat de multiculturele samenleving iets is waar ik door privéredenen behoorlijk deel van 
uitmaak.' 
Je Turkse vriendin. 
'En een vrij grote Turkse schoonfamilie. Alleen daar wil ik liever niet over praten, want dan lijkt het net alsof ik dat 
gebruik om te laten zien hoeveel verstand ik wel niet heb van dit onderwerp.' 
In dat gesprek met Enait leek je echt boos. 
'Ja, maar achteraf is het ook leuk, hoor.' 
Omdat een relletje voor een programma ook wel goed is? 
'Ik zou het geen relletje noemen. Maar als je altijd keurig in het midden van de weg blijft rijden, kun je nooit iemand 
inhalen. Af en toe moet je naar de rand om er voorbij te komen. Dat betekent dat je af en toe over de rand valt. 

'Ik had me niet voorgenomen: ik ga even lekker rellen met die rare man met dat hoedje. Ik dacht wel: dit kan 
spannend worden.' 
Je noemde zijn religieuze hoofddeksel vanaf het begin consequent 'een muts'. 
'Voor de uitzending zei ik tegen hem: ik weet niet hoe ik dat hoofddeksel moet noemen. Ik had het opgezocht en 
kon het nergens vinden. Ik zei: wat is het, een muts, een hoedje? Hij zei: je mag het rustig een muts noemen. Dus 
noemde ik het een muts.' 
Is er een groot verschil tussen wie jij bent en de persoon die we op televisie zien? 
'Dat denk ik niet. Een te klein verschil, misschien wel. Waardoor ik soms dingen zeg die ik beter niet had kunnen 
zeggen. Als ik die twee dingen beter kon scheiden, zou ik een rustiger leven kunnen leiden, zonder het gezeur wat 
er altijd, onvermijdelijk, overal van komt.' 



Terugblik 
Pauw blikt terug op het laatste seizoen Pauw & Witteman: 'Ik weet weinig van voetbal, maar ik weet wel: soms loopt 
het niet, zonder dat je weet waarom. En dan is er iemand anders - Humberto Tan - die niet van het nieuws 
afhankelijk is en gewoon een leuk programma wil maken. En langzamerhand wórdt dat ook een hartstikke leuk 
programma en zegt iedereen: 'Maar jullie zijn helemaal niet leuk meer! Want jullie zijn oud en links en jullie zijn 
voorbij.' Daar wordt het allemaal niet beter van. Ik ben blij dat dat seizoen voorbij is.' 
Vooruitblik 
Pauw wordt uitgezonden vanaf 1 september, op hetzelfde tijdstip en dezelfde zender als voorheen Pauw & 
Witteman. Behalve in het decor gaat Pauw op nog meer punten van de voorganger verschillen, zegt Pauw. 'De 
dynamiek is mijn belangrijkste zorg. Er komen geen sidekicks en columnisten, want het moet niet geforceerd lijken. 
Maar we gaan ook niet de hele uitzending lang dezelfde gasten aan tafel laten zitten. Ik zal ook één-op-één 
gesprekken voeren.' 
 
Graphic

 
Jeroen Pauw: 'De eerste zeven seizoenen ging het vliegtuig alleen maar omhoog. Het laatste jaar niet.'
Foto Ivo van der Bent
'Er zijn echt te weinig vrouwen. Universitair docenten? Weinig. Lijsttrekkers? Eén. Burgemeesters van grote 
steden? Zijn er niet.'
Foto Ivo van der Bent
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Sex + Gender Issues (94%); Sexual Harassment (64%); Men (61%) 
 

Load-Date: August 25, 2014

 
End of Document





Festiveel
de Volkskrant
26 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 6
Length: 1177 words
Byline: DOOR HEIN JANSSEN FOTO SANNE DE WILDE
Body


Festival interview henk schoute 
Het Zeeland Nazomerfestival is nogal 'schizofreen', erkent directeur Henk Schoute. Artistiek hoogstaande 
theaterproducties worden geprogrammeerd naast concerten van BLØF en Kensington. Is het festival, dat vanavond 
opent, daardoor niet te populair? 
'Als jochie van 10 in Tuindorp-Oostzaan, Amsterdam-Noord, nam mijn vader mij mee naar de stukken van 
Shakespeare, die in het dorp werden opgevoerd. Vanaf dat moment wist ik dat het belangrijk is mensen met cultuur 
in aanraking te brengen. En dat is altijd mijn heilig streven geweest: zo veel mogelijk mensen voor cultuur 
interesseren. Dat heb ik bij het Over het IJ Festival gedaan, daarna bij De Karavaan en nu dus ook in Zeeland.' 

Henk Schoute (59) directeur van Theaterproductiehuis Zeeland, is een man bij wie het cultureel ondernemerschap 
is aangeboren. Hij wil massa's op de been brengen en kwaliteit leveren. Hij wil volksvermaak op niveau en is 
tegelijk niet bang voor theater dat schuurt, confronteert en tot nadenken stemt. Geen hokjes (populair versus 
elitair), geen scheiding (amusement versus kunst). 

De afgelopen vijf jaar heeft hij zijn opvatting over wat goed cultureel ondernemerschap is in praktijk kunnen 
brengen bij het Zeeland Nazomerfestival (ZNF). Ooit is dat begonnen als een verzameling theatervoorstellingen 
met Nederlandse, Zeeuwse en Vlaamse theatermakers op allerlei locaties. De laatste jaren heeft Schoute daar een 
populair muziekprogramma op het Abdijplein in Middelburg aan toegevoegd. Met dit jaar onder meer BLØF, 
Kensington, Blaudzun en The Kik. 
Grote namen, waar duizenden mensen op afkomen. Maakt u uw festival niet te populair?' 
'Als wij voor veel geld groepen naar Middelburg halen, moeten daar wel veel mensen op afkomen, anders ga je 
financieel de boot in. Maar ik kies wel voor bepaalde kwaliteit. Jan Smit of de 3JS zul je hier niet aantreffen. 
Bovendien programmeren wij een mix van grote namen en jong talent; Kensington naast Maaike Ouboter.' 
Staat dat muziekprogramma intussen niet helemaal los van het theateraanbod op het ZNF, met zijn artistiek vaak 
hoogstaande voorstellingen? 
'Je zou het ZNF in die zin schizofreen kunnen noemen. Maar het is juist mijn bedoeling dat een deel van het publiek 
dat zich vermaakt bij BLØF ook een kaartje koopt voor De Zwarte van Walcheren of Aards Paradijs. En dat gebeurt 
steeds vaker. Steeds meer mensen gaan én naar dat concert op het Abdijplein én naar een van onze 
theatervoorstellingen.' 
Hoe regelt u dat financieel? 
'Bij de grote publiekstrekkers staan hier vierduizend mensen per avond op het Abdijplein. De concerten bedruipen 
zichzelf, daar gaat geen cent subsidiegeld heen. Sterker nog: de tekorten op de locatievoorstellingen worden 
aangevuld met de opbrengst van de concerten en de horeca. Tegelijkertijd moeten ook wij onze broek ophouden in 
tijden van een terugtredende overheid en fondsen die afhaken. Dit jaar krijgen wij bijvoorbeeld geen bijdrage meer 
van het SNS Reaal Fonds. Daar schrik je wel even van.' 
Waarom niet? Vond het SNS-fonds uw festival te commercieel of juist te elitair? 
'Geen idee, ik moet nog een gesprek met ze voeren. Misschien kiezen ze nu even voor iets anders. Maar als een 
geldschieter mij ooit zou vragen om populairder te gaan programmeren of voor de lol te gaan, zou ik die concessie 
nooit ofte nimmer doen.' 
Krijgt u als een van de weinige productiehuizen nog steeds subsidie om zelf producties te maken? 
'Ja. Wat ons van de meeste zomerfestivals onderscheidt, is dat wij jaarlijks minstens drie eigen voorstellingen 
produceren of co-produceren. Wij zijn meer dan een festival dat alleen maar producties inkoopt. Met ons 
theateraanbod kiezen wij niet voor het populaire genre. Theater kan mij niet schurend of controversieel genoeg 
zijn.' 
Signaleert u in het theater een tendens tot vervlakking? 
'Ja, dat zie je om je heen gebeuren, zowel bij de theaterprogrammeurs als bij het publiek. Onze voorstelling Happy 
Days van Beckett met Marlies Heuer heeft tijdens de tournee bedroevend weinig mensen getrokken. Theaters 
willen dit soort stukken niet programmeren omdat ze zeggen dat er toch geen publiek voor is. Maar ze doen ook 
hun best niet om mensen hiervoor enthousiast te maken. Dus wordt er steeds vaker gekozen voor amusement.' 
Hoe zit het met de jongeren in Zeeland? Willen zij nog wel naar theater? 
'Het lukt beter om jongeren ook naar onze theaterproducties te krijgen. Samen met middelbare scholen organiseren 
wij workshops theater en dans en die zijn allemaal volgeboekt. Er zijn ook scholen die voor alle drie de 
locatieproducties kaartjes voor hun leerlingen kopen. Tegen een aantrekkelijke CJP-prijs uiteraard. In de 
voorverkoop hebben wij nu al 12.500 kaarten verkocht, tegen 10 duizend het jaar daarvoor. Het komt allemaal goed 
in Zeeland.' 

Nieuwe lichting 

Het muziekprogramma op het Abdijplein in Middelburg brengt dit jaar naast grote publiekstrekkers ook toptalenten 
uit de nieuwe lichting singer-songwriters naar Zeeland. Zo treden onder anderen Maaike Ouboter (foto), Eveline 
Vroonland, Michael Prins en Dotan op. Het muziekprogramma wordt donderdag geopend met BLØF, later die week 
gevolgd door onder meer Blaudzun, The Kik en Kensington. 

De schrijver, zijn vrouw, haar minnares van Anna Maria Versloot (libretto) en Douwe Eisenga (muziek), regie 
Vincent van den Elshout 

Muziektheater over dichter Martinus Nijhoff, zijn vrouw Netty (ook schrijfster) en haar grote liefde, de Engelse 
schilderes Marlow Moss. Alle drie waren zij verliefd op het Zeeuwse landschap; Nijhoff liet op Walcheren zelfs een 
zomerhuis bouwen. De voorstelling gaat over een fictieve ontmoeting tussen de drie kunstenaars. Locatie: 
Duingebied Dishoek, Koudekerke. 

Aards Paradijs van Tennessee Williams, regie Ilmer Rozendaal 

Minder bekend dan Tramlijn Verlangen en Kat op een heet zinken dak, maar even broeierig drama van Williams 
over broedertwist en doodsdrift. Twee broers en een vrouw ontmoeten elkaar na de dood van de moeder. Met haat 
en erotiek als onderliggende thema's en in een omgeving vol dreigend natuurgeweld ontspint zich een broederstrijd 
op leven en dood. Met Lieke-Rosa Altink, Louis van Beek en Werner Kolf. Locatie: Boerderij Land & Zeezicht, 
Kamperland. 

De Zwarte van Walcheren van Herman van de Wijdeven, regie Stefan Perceval 

Familiedrama over een gezin waarin uit blanke ouders een zwart kind wordt geboren. Met een duidelijke link naar 
de rol die de Zeeuwen hebben gespeeld tijdens de slavenhandel (in 1596 werd een Portugees schip vol slaven in 
Middelburg doorverkocht). Over anders zijn en angst voor vreemdelingen. 

Met Bram Kwekkeboom, Willem Schouten en Marit Stocker. Locatie: Oosterkerk, Middelburg. 

Op het Zeeland Nazomerfestival worden ook de al eerder geproduceerde voorstellingen En/Of van Judith Herzberg 
en De Uitvreter van Nescio hernomen. 

Op het Zeeland Nazomerfestival 2014, dat vanavond door Freek de Jonge wordt geopend, gaan drie (eigen) 
producties op verschillende locaties in première, begeleid door dramaturg en artistiek leider Alex Mallems. 

Zeeland Nazomerfestival, van 26/8 t/m 6/9, http://nazomerfestival.nl 
 
Graphic

 
Henk Schoute: 'Wij zijn meer dan een festival dat alleen maar producties inkoopt.'
Sanne De Wilde
Maaike ouboter
ANP Kippa
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Theater + Drama (92%) 
 

Company:  SNS REAAL NV (50%) 
 

Industry: Entertainment + Arts (94%); Destinations + Attractions (68%) 
 

Load-Date: August 25, 2014

 
End of Document





De sleutel ligt in Poetins handen
de Volkskrant
26 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 1
Length: 675 words
Byline: VAN ONZE CORRESPONDENT, OLAF KOENS
Body


Rusland en Oekraïne zoeken in Minsk naar een uitweg uit de spiraal van geweld 
Voor het eerst in lange tijd zullen de Russische president Vladimir Poetin en zijn Oekraiense ambtgenoot Petro 
Porosjenko elkaar vandaag onder vier ogen spreken. Althans: het lijkt erop. 'We sluiten niet uit dat een dergelijke 
ontmoeting zal plaatsvinden', liet Poetins woordvoerder Dimitri Peskov maandag weten. 
Na een onderhoud van een kwartier, met de Duitse bondskanselier Angela Merkel erbij, tijdens de herdenking drie 
maanden geleden van de landing van de geallieerden in Normandië, biedt het topoverleg in Minsk voor het eerst 
een kans op direct overleg. Zo'n gesprek is bittere noodzaak: Rusland en Oekraïne zijn de facto met elkaar in 
oorlog. Iedere toenadering moet als winst worden beschouwd. 

Maandagavond nog liet Porosjenko het Oekraïense parlement ontbinden. Nieuwe verkiezingen in oktober moeten 
de weg vrijmaken voor vergaande politieke hervormingen, die nu worden tegengehouden door 
volksvertegenwoordigers van de partij van oud-president Viktor Janoekovitsj. Met een verkiezingscampagne in het 
verschiet is de chaos in Oekraïne compleet. 

Volgens de Oekraïense veiligheidsraad verhevigt Rusland intussen zijn militaire activiteiten in het buurland. De 
rebellen kiezen de aanval. Maandag openbaarde zich een nieuw front bij de net bevrijde stad Marioepol. Rusland 
ontkent in alle toonaarden, ook al stapelen de bewijzen zich op. Als klap op de vuurpijl kondigde de Russische 
minister van Buitenlandse Zaken Sergej Lavrov maandag aan opnieuw een konvooi met Russische hulpgoederen 
illegaal de grens over te zullen sturen. 

De sleutel voor een einde aan het geweld in Oost-Oekraïne is in handen van één man: Vladimir Poetin. Hij wil 
praten over een wapenstilstand, humanitaire hulp en over de toestroom van vluchtelingen uit Oekraïne. 

De kans is klein dat Kiev instemt met een staakt-het-vuren. Tijdens een vorig bestand wisten de rebellen zich te 
hergroeperen en werden legerposities bestookt. De Oekraïense koers is duidelijk: de rebellen moeten zich laten 
ontwapenen, gegijzelde soldaten moeten worden vrijgelaten, er komt een vrije doortocht voor rebellen richting 
Rusland en langs de Oekraïens-Russische grens komt een bufferzone. Deze twee posities lijken onoverbrugbaar. 

In Minsk zal de Europese Unie de lange termijn in het oog houden. Daarbij gaat het niet alleen om de toekomst van 
Oekraïne, maar vooral om de toekomstige relatie tussen Rusland en het Westen. De winter staat voor de deur, een 
nieuwe gasoorlog laait al op. Als de leveranties aan Oekraïne in het geding komen, is ook de doorvoer richting 
Europa niet langer vanzelfsprekend. 

Dus is er ruimte voor onderhandelingen. Zo kan over de status van het schiereiland de Krim worden gepraat. Niet 
alleen in Brussel, ook in Kiev groeit het besef dat de Russische annexatie van afgelopen maart moeilijk ongedaan 
kan worden gemaakt. Merkel liet na haar bezoek aan Kiev dit weekend weten dat Oekraïne desgewenst toch lid 
zou kunnen worden van de Euraziatische Economische Unie (EEU), juist nu het een definitieve keuze voor Europa 
heeft gemaakt. 

Zulke realpolitik is voor president Porosjenko moeilijk te verkopen; als het land in brand staat, zit er misschien 
weinig anders op. Met een federalisatie, waarbij verschillende regio's in Oekraïne een vorm van zelfbestuur krijgen, 
is in Kiev al eerder ingestemd. 

Als Poetin de steun aan de separatisten intrekt, storten de zelfverklaarde volksrepublieken in Donetsk en Loehansk 
als kaartenhuizen ineen en maakt het Oekraïense leger korte metten met de opstandelingen. Het zou 
gezichtsverlies betekenen voor de Russische leider. 

Als Rusland de rebellenbeweging blijft steunen, is de vertrouwensbreuk met het Westen compleet. Ook in Moskou 
zijn de gevolgen van de sancties merkbaar, en de gematigde fracties binnen het Kremlin maken zich ernstige 
zorgen om de toch al fragiele toestand van de Russische economie. 

Wat de Europese Unie betreft doet iedereen water bij de wijn. De grote vraag is of Poetin dat wil. 

Pagina 6-7: De EU in Minsk en in de wereld 
 
Graphic

 
President Porosjenko van Oekraïne (links) en president Poetin van Rusland spreken elkaar waarschijnlijk vandaag - 
de facto zijn hun landen met elkaar in oorlog.
Foto Getty
President Porosjenko van Oekraïne (links) en president Poetin van Rusland spreken elkaar waarschijnlijk vandaag - 
de facto zijn hun landen met elkaar in oorlog.
Foto Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); European Union (86%); Embargoes + Sanctions (73%); Protests + 
Demonstrations (69%); Rule Of Law (69%); Election Fraud (67%); Trade Treaties + Agreements (62%) 
 

Load-Date: August 25, 2014

 
End of Document





Afrikaanse patronen in kleding met allure
de Volkskrant
26 augustus 2014 dinsdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 23
Length: 972 words
Byline: DOOR WIM BOSSEMA
Body


Mondialisering 
New York en Londen hadden er al een, komend weekeinde krijgt ook Amsterdam een African Fashion Week. De 
markt voor mode met een Afrikaanse uitstraling explodeert. 
De golf van mode met een Afrikaanse tint bereikt komend weekeinde Amsterdam. De eerste jaarlijkse African 
Fashion Week was in 2009 in New York, gevolgd door gelijknamige modeshows in Londen. De jonge 
Kameroenees-Nederlandse ontwerpster Diana Tambe werkte samen met het team in Londen bij het verwezenlijken 
van haar droom: een African Fashion Week Amsterdam. 

Het gebruik van Afrikaanse stoffen en patronen maakt de afgelopen jaren een opmars. De Ghanees-Britse 
couturieur Ozwald Boateng werd er multimiljonair mee en richtte met zijn fortuin een ontwikkelingsfonds voor de 
infrastructurele projecten in Afrika opgericht. 

Verscheidene westerse modeontwerpers brachten Afrikaanse accenten aan in hun creaties en gaven de African 
Fashion zo een duwtje in de rug. Jean Paul Gaultier zorgde in 2005 voor de grote doorbraak met de show 
'Hommage à l'Áfrique'. De internationale markt voor mode met een Afrikaanse uitstraling explodeert, al zijn cijfers 
van de omzet puur giswerk, zegt Diana Tambe (26). 

Ze vindt het hoog tijd dat Nederland de achterstand inhaalt. Op de African Fashion Week Amsterdam houden 
twintig ontwerpers uit Nederland, Groot-Brittannië, Nigeria en andere Afrikaanse landen modeshows met hun 
nieuwe ontwerpen in het World Fashion Centre. 

Londen is het centrum van de Afrikaanse kledingontwerpers. In de Britse hoofdstad woont en werkt een grote 
Afrikaanse gemeenschap, onder hen velen met een hoge opleiding en een succesvolle carrière. Die zijn trots op 
hun herkomst en willen dat laten zien in kleding met allure. 

De Afrikaanse kleding heeft zich ontworsteld aan het imago van de kleurrijke wijde broeken en hemden die 
toeristen na een bezoek aan de wildparken van Afrika meenemen en die op allerlei markten overal in Europa te 
koop worden aangeboden door Afrikaanse migranten. Afrikaanse couturiers, ook Tambe, ontwerpen juist 
exclusieve kleding voor popartiesten en andere celebrities. 

Tambe heeft een eigen merk: Blackpearl Secrets. Haar nieuwe collectie is een van de twintig die op de African 
Fashion Week Amsterdam zal worden getoond. Haar collectie van twee jaar geleden liet ze voor de helft in 
Kameroen maken en het deel van de collectie met zijden avond- en trouwjurken in Nederland. Ze is uit op fusion: 
de kleding moet een Europees publiek aanspreken; de Afrikaanse elementen geven de kleding een speels en 
verrassend karakter. 

Als klein meisje kwam Tambe met haar moeder naar Helmond, de Brabantse plaats die in Afrika beroemd is dankzij 
Vlisco, de makers van de Dutch Wax-batikstoffen met 'Afrikaanse' patronen. De dure Vlisco-lappen zijn weer een 
inspiratie voor de textielindustrie in Ghana en andere Afrikaanse landen. Tambe maakt graag gebruik van Vlisco-
stoffen, maar ook van boubou-stoffen (waarvan veel van de gewaden in West-Afrika worden gemaakt) met 
patronen uit Kameroen. 

Tamba rolde er nogal toevallig in. Na de havo ging ze toerismemanagement in Leiden studeren en daarna in 
Londen. Ze moet nog één jaar en hoopt in de toekomst toerisme naar Afrika te verbinden met cultuur als mode. Als 
scholiere en studente werd ze een veelgevraagd fotomodel. De stap naar kleding ontwerpen was klein, zegt ze: 'Ik 
heb altijd meteen dingen veranderd aan de kleren die ik kocht, gewoon omdat ik wil opvallen.' 

De verkoop van Afrikaanse mode is in Nederland nog problematisch - er zijn weinig speciale boutiques en grote 
modehuizen laten het afweten. Tambe verkoopt haar Blackpearl Secrets online. Een groot evenement, met pop-
upmodeshows in de straten van de grote steden aankomend weekend, moet eraan bijdragen dat ook hier een rage 
ontstaat, net als in Londen, Parijs en Berlijn. 

In Afrika zijn Zuid-Afrika en Nigeria de centra van de fashionista's. Lagos heeft zijn eigen versie van de African 
Fashion Week. 

De economische kant voor Afrika is duidelijk: het is goedkoper spullen te laten maken in Afrikaanse landen. 
Afrikaanse ontwerpers besteden dat werk graag uit aan hun 'mensen thuis'. Bovendien, zegt Tambe: 'Je hebt er 
prachtig leer en authentieke stoffen zoals de kente in Ghana.' Ze noemt verder de bogolan in Mali en de boubou-
stoffen in Senegal of Kameroen. 

In Afrika zelf groeit het aantal klanten voor kwalitatief hoge kleding met een 'afropolitisch' karakter: westers en toch 
ook Afrikaans. Afrikaanse mode-ontwerpers exporteren naar Afrika en sommigen hebben zich weer op het 
continent gevestigd. 

In de Ghanese hoofdstad Accra blijkt een boutique met ontwerperskleding waarin Afrikaanse stoffen zijn verwerkt 
van een modeontwerpster uit de Londense wijk Brixton te zijn: Abena Pokuaa. Haar merk Ohema-Ohene doet het 
goed in Londen, toch trok 'thuis', zegt ze. 

'Ik dacht: ik kan in Londen zo doorgaan, maar dan zit ik tussen al die andere leuke ontwerpers in de stad. In Ghana 
kan ik misschien echt iets betekenen. Ik kan mijn volk helpen aan banen en vaardigheden. En er is hier zo'n 
behoefte én gebrek aan mooie kleding van hoge kwaliteit.' 

Ze organiseert cursussen en trainingen voor de Ghanese ateliers die haar ontwerpen moeten maken, al is het 
lastiger dan ze had gedacht om Ghanese naaisters op te leiden tot het excellente niveau dat voor haar kleding 
nodig is. 'Maar als het lukt is het extra bevredigend.' 

Ze heeft een onderkomen voor haar winkeltje gevonden bij de galerie van de Nubuke Foundation, een 
kunstenaarscollectief. Het ligt niet aan een drukke winkelstraat, zoals haar winkel in Brixton, maar toch verkoopt ze 
er net iets meer. 'In Londen heb je veel inloop, dat is leuk, maar de meeste passanten kopen niet. Als een Ghanese 
hier binnenkomt en zich laat aankleden met mijn jurken en jassen, dan koopt ze altijd wat.' 
Niets kleurrijke wijde hemden, maar exclusieve kleding voor popsterren 
 
Graphic

 
De Afrikaanse kleding heeft zich ontworsteld aan het imago van de kleurrijke wijde broeken en hemden die 
toeristen uit Afrika meenemen.
African Fashion Week Amsterdam, 29-31 augustus in het World Fashion Centre Amsterdam. afwamsterdam.com
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Clothing + Accessories (88%) 
 

Industry: Fashion + Apparel (94%) 
 

Load-Date: August 25, 2014

 
End of Document





Discussie illegalen op scherp
de Volkskrant
27 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 1
Length: 633 words
Byline: VAN ONZE VERSLAGGEVERS
Body


Schijnwerper op noodopvang na dode en gewonde in kraakpanden Amsterdam 
Opnieuw is een uitgeprocedeerde asielzoeker ernstig gewond geraakt in een kraakpand in Amsterdam. De 
Ivoriaan brak maandagnacht een nekwervel en liep een hersenbloeding op, nadat een trapleuning afbrak in het kort 
daarvoor gekraakte 'Vluchtgebouw', dat tachtig mensen herbergt. 
Een dag eerder overleed een uitgeprocedeerde Somaliër als gevolg van verwondingen die hij opliep tijdens een 
vechtpartij in een soortgelijk kraakpand, waar 120 illegalen wonen. 

De incidenten zetten de discussie op scherp over de illegale noodopvang van uitgeprocedeerden. Wettelijk gezien 
mag het gemeentebestuur de ongedocumenteerden geen hulp bieden, omdat ze illegaal zijn. Ondertussen leven in 
Amsterdam enkele honderden mensen onder erbarmelijke omstandigheden in kraakpanden, met slechte 
voorzieningen en hoogoplopende spanningen. 

Het slachtoffer dat maandagnacht een nekwervel brak, Ibrahim Touré (27), werd volgens zijn medebewoners niet 
adequaat geholpen. Politie en ambulancemedewerkers weigerden het pand te betreden omdat het asbest zou 
bevatten. 'We moesten Ibrahim zelf de trap op dragen, hoewel we zagen dat hij ernstig hoofdletsel had', zegt 
Mustafa Fafana, die het slachtoffer mee naar buiten droeg. De gemeentelijke inspectie had het pand diezelfde dag 
nog gekeurd - een gebruikelijke procedure als uitgeprocedeerden een pand kraken. 

Het College voor de Rechten van de Mens bezocht dinsdagochtend de Vluchtgarage in Amsterdam-Zuidoost, 
vanwege de dood van de Somaliër Nassir Guuleed (32), en concludeert dat de situatie er uit de hand loopt. Er zijn 
dagelijks vechtpartijen; de elektrische bedrading hangt los; de elektriciteitsvoorziening valt uit en er is geen warm 
water. 'Nederland is verplicht om mensen te helpen die niet voor zichzelf kunnen zorgen. Tot nog toe komt 
Nederland die verplichting niet na', stelt woordvoerder Marysha Molthoff. 

Burgemeester Van der Laan van Amsterdam neemt vooralsnog geen maatregelen - als hij die al kan nemen, laat 
een woordvoerder weten. 'Het is een kraak, het is geen officiële opvang. We kunnen niet veel doen. Het is aan het 
Rijk om een oplossing te vinden.' De panden zijn wel door de gemeente gecontroleerd en goed genoeg bevonden, 
'wat we konden doen hebben we gedaan', zegt de woordvoerder. De incidenten worden donderdag besproken in 
de gemeenteraad. Dan is waarschijnlijk ook de begrafenis van de Somaliër, georganiseerd en betaald door de 
gemeente. 

Staatssecretaris Teeven van Justitie noemt het tragisch wat er is gebeurd. 'Vreemdelingen horen niet op straat of 
in kraakpanden te leven', meldt zijn woordvoerder. 'Ze kunnen onderdak krijgen en van daaruit actief werken aan 
hun vertrek.' 

Dat is precies het probleem: sommigen van de uitgeprocedeerden zeggen niet naar het land van herkomst terug 
te kunnen - omdat de situatie onveilig is of omdat het onmogelijk is inreispapieren te krijgen. Het dagblad Trouw 
meldde dinsdag dat 10 procent van de groep uitgeprocedeerden die door Amsterdam zwerft toch recht op een 
verblijfsvergunning bleek te hebben. 

Amsterdam worstelt al twee jaar met deze groep illegalen. Burgemeester Van der Laan heeft geprobeerd hun 
tijdelijk noodopvang te bieden, in ruil voor vrijwillig vertrek, maar dat mislukte. Hoe graag Van der Laan ook zou 
willen, gemeentelijke opvang van uitgeprocedeerden is sinds 2010 verboden. Tegelijk is de groep niet van zins weg 
te gaan. Destijds al zeiden critici dat 'het probleem weer bij de gemeenten over de schutting wordt gegooid'. 

Nu er een dode en een zwaargewonde zijn gevallen, is het in Amsterdam een probleem van openbare orde 
geworden. 'Toch is dit geen reden om er meteen wat aan te doen', zegt de woordvoerder. 'We moeten ook nog zien 
hoe het zich verder ontwikkelt.' 

Pagina 9: Tragisch leven, tragische dood 
 
Graphic

 
Foto Chantal Heijnen
Burgemeester Van der Laan van Amsterdam laat weten: 'Het is aan het Rijk om een oplossing te vinden.'
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Property + Housing Regulation + Policy (82%); Illegal Immigrants (67%) 
 

Load-Date: August 26, 2014

 
End of Document





Een tragisch leven, een tragische dood
de Volkskrant
27 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 9
Length: 951 words
Byline: TOINE HEIJMANS, WIL THIJSSEN
Body


Postuum Yuusur Nassir Guuleed (1982-2014) 
De Somaliër Nassir was terechtgekomen in het vacuüm van het Nederlandse asielbeleid: niet mogen blijven en niet 
worden uitgezet. In de Vluchtgarage was hij rustig en hulpvaardig. 
Het leven van Yuusur Nassir Guuleed (1982) verloopt niet alleen tragisch, het vat ook de onmogelijkheid samen 
van het Nederlandse asielvraagstuk. Jarenlang zoekt hij naar een strohalm om te mogen blijven, om dan te sterven 
als illegaal in een kraakpand waar niemand raad mee weet. 

'Hamza', zoals zijn vrienden hem noemen, raakt een week geleden zwaargewond bij een grote vechtpartij in de 
Vluchtgarage in Amsterdam-Zuidoost, waar hij met 120 lotgenoten bivakkeert. Zo gebeurt waar iedereen al 
maanden bang voor is. Maandagochtend vroeg overlijdt hij in het ziekenhuis. 

Hij komt in 2008 naar Nederland: de tijd dat de Immigratie- en Naturalisatiedienst plotseling wordt overspoeld door 
asielaanvragen van Somaliërs. Hun aantal verdubbelt in een jaar. Nederland is populair omdat het hoe dan ook 
bescherming geeft aan mensen uit zuid- en midden-Somalië, en dat vertelt zich snel rond in het wereldje. 

Nassir (zijn naam wordt op verschillende manieren geschreven) krijgt in 2009 een verblijfsvergunning - maar wel 
onder voorwaarden. Door de grote toestroom is het voor de Immigratiedienst onmogelijk vast te stellen wie uit 
welk deel van Somalië komt. Mocht alsnog blijken dat hij uit het veiliger noorden komt, dan raakt hij zijn vergunning 
kwijt. En dat gebeurt. Het is januari 2011 als zijn verblijfsstatus wordt ingetrokken 

Nu moet hij het land uit. Maar Nassir houdt vol dat dat onmogelijk is - om terug te keren zijn documenten nodig en 
die zijn niet te krijgen. 'Er is geen overheid in Somalië', zegt zijn advocate, Petra Kramer uit Sittard. 'Wat verwacht 
je dan?' 

Desondanks belandt Nassir februari vorig jaar in de vreemdelingengevangenis op Schiphol, ter voorbereiding op 
gedwongen uitzetting. Maar zonder papieren kan hij niet weg. Hij begint een nieuwe asielprocedure, die wordt 
afgewezen. Met zijn advocaat vecht hij de vreemdelingendetentie aan, eerst bij de gewone rechter, vervolgens in 
hoger beroep. Dat levert niets op. Uiteindelijk dient Kramer een klacht in bij het Europees Hof voor de Rechten van 
de Mens wegens de 'onmenselijke behandeling' die Nassir in Somalië ten deel zal vallen. Die procedure loopt nog. 

Dan wordt Nassir op 23 juni 2013 plotseling vrijgelaten. Waarom is onduidelijk, de IND wil er niets over zeggen 
omdat de dienst nooit iets zegt over 'individuele zaken'. Nassir is blij, zegt Kramer, 'maar zoals bij veel andere 
vreemdelingen beginnen de problemen dan pas echt'. Hij heeft geen recht op opvang. In Nederland heeft hij niets, 
behalve de overtuiging dat hij hier moet blijven. Hij heeft een broer in Duitsland, net als hij zonder 
verblijfsvergunning, en een zus in Engeland die wel is geslaagd: Shadiya. Zij kreeg een asielstatus en heeft drie 
jonge kinderen. Ze komt hem opzoeken als hij in coma ligt in het ziekenhuis, waar ze haar vertellen dat er geen 
hoop meer is. 

Niet mogen blijven en niet worden uitgezet - Nassir bevindt zich in het 'vacuüm' waarin veel lotgenoten zich 
bevinden, zegt Kramer. Na zijn vrijlating gaat hij naar een klein kampement bij het Rembrandtpark in Amsterdam, 
het Vluchtpark, waar hij zijn vriend en latere kamergenoot Mahmoud ontmoet en Katy Arnold, een van de 
Nederlandse vrijwilligers die zich over de mannen ontfermt. Nissar was 'altijd heel rustig', zegt ze, 'heel stil, hij 
vertelde nooit over zijn reis naar Nederland en wat er vervolgens gebeurde'. Maar hij was ook boos. 'Dat zag je aan 
zijn ogen, je ziet het in al die ogen. Ik denk dat hij slecht sliep.' 

Hij sluit zich aan bij de groep rondzwervende illegalen en (ex-)asielzoekers, die nu al twee jaar door Amsterdam 
trekt zonder uitzicht op iets beters. Hij woont in de Vluchtflat en vervolgens in het Vluchtkantoor, leeft in december 
twee weken op straat en komt dan met Mahmoud terecht in de Vluchtgarage, een leegstaand kantoorgebouw in 
Zuidoost, dat net als de andere gebouwen is gekraakt. Ze delen er met twee anderen een kamer. 

'Hij was altijd heel hulpvaardig', zegt Mahmoud. 'Hij hielp mensen bijvoorbeeld als er spullen moesten worden 
opgehaald bij een advocaat, een dokter of de apotheek. Die haalde hij dan met de tram.' 

In de Vluchtgarage vormt hij met andere Somaliërs een kerngroep die probeert orde te scheppen in de spartaanse 
omstandigheden. Dat gaat redelijk. Vrijwilligers voorzien ze van eten, dokter Co geeft gratis medische hulp en het 
stadsdeel helpt bij het aansluiten van elektriciteit. Er komen televisies - Nassir en Mahmoud kijken samen naar het 
WK voetbal. Nassir is fan van Barcelona. Ze vasten samen en vieren samen het Suikerfeest. Mahmoud gaat naar 
de moskee om de hoek, Hamza naar die aan de Lelylaan. 

Op het oog raakt de Vluchtgarage steeds bewoonbaarder. Maar er wordt ook gewaarschuwd voor ellende: de sfeer 
is gespannen, de mannen vervelen zich en vechten om eten. 'Die mensen zijn dubbel getraumatiseerd', zegt Katy 
Arnold. Het Nederlands College voor de Rechten van de Mens noemt de omstandigheden 'mensonwaardig'. Nassir 
en zijn vrienden proberen de Vluchtgarage leefbaar te houden: ze regelen zelf de beveiliging, de schoonmaak en 
het verdelen van het eten. Maar de plotselinge vechtpartijen, die als een brand door het hele gebouw woeden, zijn 
niet te voorkomen. 

Mahmoud is erbij als vorige week maandag een ruzie uit de hand loopt en Nassir klappen krijgt, waarschijnlijk van 
twee medebewoners, die zijn opgepakt. Hij is er ook bij als twee rechercheurs acht dagen later bewijsmateriaal van 
de grond rapen en in plastic zakjes stoppen. 'Het ging zo snel', zegt hij. 'Ik weet niet precies wat er gebeurde.' 
 
Graphic

 
Bij het bed van Nassir in de Vluchtgarage in Amsterdam-Zuidoost is na zijn dood een gedenkplaats gemaakt met 
bloemen, kaarsen en condoleancebrieven.
Foto An-Sofie Kesteleyn
Yuusur Nassir Guuleed
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Property + Housing Regulation + Policy (74%) 
 

Load-Date: August 26, 2014

 
End of Document





Minder blanke leerlingen in VS
de Volkskrant
27 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 17
Length: 149 words
Byline: VAN ONZE BUITENLANDREDACTIE
Body


Blanke leerlingen in de VS zijn in het nieuwe schooljaar voor het eerst in de minderheid. Volgens officiële 
prognosen markeert het schooljaar 2014-2015 de overgang naar een tijd waarin etnische minderheden de 
meerderheid vormen op staatsscholen. 
Deze verschuiving komt vooral door het stijgend aantal leerlingen met een Spaanstalige achtergrond. Sinds midden 
jaren negentig is het aantal blanke leerlingen gedaald: van 65 procent naar iets minder dan de helft dit schooljaar. 
Het aantal zwarte scholieren bleef met 15 procent ongeveer gelijk. 

De laatste twee decennia verdubbelde het aantal hispanic-scholieren van 14 tot 26 procent. Over tien jaar zal dat 
waarschijnlijk zijn opgelopen tot 30 procent. Naar verwachting is het percentage blanken in het leerlingenbestand 
dan gedaald tot 45 procent. De cijfers zijn afkomstig van het statistisch bureau van het Amerikaanse ministerie van 
Onderwijs. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Teaching + Teachers (94%); Primary + Secondary Education (87%) 
 

Industry: Educational Services (88%) 
 

Load-Date: August 26, 2014

 
End of Document





'Als vrouw tussen Arabieren heb je een voordeel'
de Volkskrant
27 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1854 words
Byline: NATALIE RIGHTON
Body


In Beiroet is het goed toeven en het leven in Bagdad is gevaarlijk maar fascinerend. Alle zes vrouwelijke 
ambassadeurs voor Nederland in het Midden-Oosten zeiden volmondig ja op een post in dit explosieve gebied. 
'Bagdad stond al heel lang op mijn voorkeurslijstje en tot mijn grote vreugde kreeg ik de baan', zegt Jeannette 
Seppen (47), thans ambassadeur in het door oorlog verscheurde Irak. De vijf vrouwelijke ambassadeurs, die voor 
Nederland werken in de Arabische regio, staken allemaal vrijwillig hun vinger op toen de positie vacant kwam. 

Nederland benoemt procentueel meer vrouwelijke diplomaten in het Midden-Oosten en Noord-Afrika dan in 
bijvoorbeeld het veilige Europa. Zowel in Algerije, Irak, Libanon, Oman als Qatar staat vanaf deze zomer een vrouw 
aan het roer van de ambassade. Voor de post in de Palestijnse gebieden is momenteel een vacature, waar tot voor 
kort ook een vrouw Nederland vertegenwoordigde. 

Hoe is het diplomatenleven tussen de Arabieren en waarom willen meer vrouwen ernaartoe? Ze zijn eerder van het 
type stoere vrouw dan luxepaard, blijkt uit de telefonische gesprekken die de Volkskrant met hen voert. Ze kennen 
de gevaren, want de meesten van hen werkten eerder in conflictlanden zoals Afghanistan en Egypte. 
de gevaren 
'Ik leid een beetje een surrealistisch bestaan', zegt Seppen vanuit de Iraakse hoofdstad Bagdad. Maar ze is niet 
bang, ook al rukken strijders van IS sinds deze zomer op rondom de hoofdstad en ook al woont en werkt ze in een 
safe house in de zwaar beveiligde zone. Om haar dagelijks werk te doen, rijden zij en haar collega's met een 
bepantserde auto rond en zijn er negen bewakers voor de twee aanwezige Nederlandse diplomaten. 

Eind juni werd de sfeer nog gespannener. 'Men had toen nog het gevoel dat soennitische IS-strijders bezig waren 
met een opmars richting Bagdad. In de stad waren ook ineens prominent allerlei sijitische milities aanwezig.' 

De sfeer is nu minder gespannen, maar goed gaat het nog niet. Elke dag worden er wel ergens in de stad lijken van 
soennitische jongemannen gevonden, naar alle waarschijnlijkheid gemarteld voor hun dood. Aanslagen en 
vuurgevechten komen ook dagelijks voor. Seppen: 'Er gaat geen dag voorbij dat er niets gebeurt.' Hoewel de eerste 
paniek is geweken, is de zorgelijke blik op de gezichten van haar Iraakse collega's nog niet weg. 

Of ze nog een sociaal leven heeft in Irak? Seppen lacht door de telefoon: 'Nee.' In de Afghaanse hoofdstad Kabul 
ging ze als diplomaat nog wel eens naar een restaurant, 'maar dat is in Bagdad nog niet voorgekomen'. Er zijn 
soms privéfeestjes in de beveiligde internationale zone, maar ze vindt het niet erg gepast om daar naartoe te gaan 
'als het halve land in brand staat en ontheemd is'. 

Waarom zo'n leven aantrekt? Als kind groeide Seppen op in Iran: 'Ik heb het Midden-Oosten met de paplepel 
ingegoten gekregen. Conflictgebieden fascineren mij.' Nooit heeft ze het gevoel gekregen dat ze een positie bij 
Buitenlandse Zaken heeft gekregen omdat ze vrouw is. Ze werkte eerder onder meer ook in Afghanistan, Kosovo 
en Rwanda. 'Ik krijg zo'n baan omdat ik veel ervaring heb in conflictgebieden. Aan mij hoef je niet uit te leggen wat 
een bsb'er is (een militaire bewaker van de diplomaten, red.).' 

Voor buitenstaanders lijkt het gevaarlijker dan het is, wonen in de Arabische regio, zeggen de vrouwelijke 
ambassadeurs. 'Een droombaan', noemt Hester Somsen (42) haar aanstelling als ambassadeur in Beiroet. De 
Libanese hoofdstad stond ooit bekend als 'het Parijs van het Oosten' en de Nederlandse DJ Tiësto typeerde de 
stad volgens haar als 'de leukste plek om te draaien'. Tot deze zomer: jihadisten van terreurbeweging IS trokken 
begin augustus ineens de grens over van Syrië naar Libanon, waarna het Libanese leger hard ingreep en hen 
terugdreef. Ook de drie dodelijke zelfmoordaanslagen eind juni hebben toeristen en zakenlieden afgeschrokken, 
erkent Somsen. 

Opvallend genoeg is en blijft het in de Libanese hoofdstad goed toeven: 'De Libanezen hebben het carpe diem tot 
nationaal motto verheven. Ze laten zich niet door een dreiging weerhouden van de geneugten van het leven. 'Ik 
merk in mijn directe levenssfeer niet veel van de aanslagen. Ze zijn vooral gericht op specifieke doelen in sjiitische 
buurten of vinden plaats in de grensstreek.' Er zijn geen extra beperkingen voor haar door de opmars van IS elders 
in de regio. En dus kan ambassadeur Somsen 's avonds in Beiroet gewoon uit eten gaan, op een terras zitten en 
rondlopen zonder scherfvest. 

Ze realiseert zich dat het 'als een contrast klinkt', maar het is leuk en tot dusver veilig wonen in het overgrote deel 
van Beiroet. 'Libanon is een hele moderne samenleving, het opleidingsniveau is hoog, mensen reizen veel, hebben 
hun blik naar buiten gericht en zijn gematigd in hun religie'. In Libanon is 96 procent van de bevolking tegen 
terreurnetwerk Al Qaida, onderzocht de Amerikaanse denktank Pew Research Center begin juli. 

Ongerustheid onder Libanezen over de opmars van IS-strijders neemt wel toe, hoewel lokale inwoners in 
gesprekken met Somsen benadrukken dat zij 'die lui buiten de deur willen houden'. 

Nederland is momenteel eventueel bereid om steun te geven aan het Libanese leger: niet met wapens, maar 
bijvoorbeeld in de vorm van trainingen. Daarover praat Somsen momenteel met Libanese politici. Ze vraagt hen 
ook om de grenzen voor oorlogsvluchtelingen open te houden. Libanon gaat gebukt onder een groot aantal 
Syrische vluchtelingen: meer dan 1,2 miljoen op een bevolking van 4 miljoen inwoners. Nederland ondersteunt 
Libanon bij de opvang van die vluchtelingen. 

In de rijke Golfstaten zijn de werkomstandigheden heel anders dan in het relatief onveilige Irak en Libanon. Maar 
dan nog: 'Ik kan mij herinneren dat ik als jonge diplomate een beetje geïntimideerd was door de Arabieren uit de 
Golfstaten', zegt Yvette van Eechoud (46), thans ambassadeur in Qatar. Door hun traditionele dracht, 
geloofsuitingen en taal leken ze minder benaderbaar. 'Als ik ze bij onderhandelingen of bezoeken tegenkwam, vond 
ik het lastig om ze te lezen.' Ze besloot uit haar 'comfortzone' te stappen, leerde Arabisch en ontdekte dat ze van 
mens tot mens prima in staat was om zaken te doen met de Golfstaat-Arabieren. 

Gevaarlijk? 'Nee, veel mensen verkijken zich op uiterlijkheden, zoals de vrouwen die rondlopen in traditionele 
abaya's'. Zelf loopt ze ook niet rond in korte rokjes, liever in wat zakelijker kledij. 'Maar om dat vrouwonvriendelijk te 
noemen? Nee, de bejegening jegens mij en andere diplomaten is uiterst respectvol', vertelt Van Eechoud. 
de voordelen 
Als mensen in Nederland vragen of ze wel worden geaccepteerd als vrouwelijke ambassadeur in de Arabische 
regio, dan 'kennen ze de cultuur echt niet', zeggen de vrouwelijke diplomaten. Het ambt van de hoogste 
vertegenwoordiger doet er veel meer toe dan het geslacht. Seppen onderschrijft dat: 'Voor mijn Iraakse collega's 
ben ik gewoon de ambassadeur en ik word dus op dat niveau ontvangen. Oorlog of niet.' Somsen: 'Op geen enkele 
manier heb ik het gevoel dat ik belemmerd wordt als vrouw.' 

Het grootste voordeel van een vrouwelijke ambassadeur is volgens hen dat ze gemakkelijker toegang hebben tot 
lokale vrouwen in de doorgaans sterk gesegregeerde samenleving in het Midden-Oosten en Noord-Afrika. 
Huwelijksceremonies, begrafenissen, studeren: op veel van die gelegenheden mengen mannen en vrouwen zich 
niet. De vrouwelijke ambassadeurs worden getolereerd in beide groepen. Vanwege hun functie worden ze meestal 
eerst ontvangen bij de mannelijke leider, waarna ze moeiteloos de oversteek maken naar de plek waar vrouwen 
zich verzamelen. 

Ambassadeur Somsen bezocht deze week nog een Palestijns vluchtelingenkamp in Libanon. 'Mannen daar 
praten met mij over politiek. Vrouwen vragen vooral om hulp om in hun eigen levensonderhoud te voorzien, ze 
willen bijvoorbeeld een naaiatelier beginnen', zegt Somsen. Vrouwen praten ook openlijker met haar over 
gezondheidszorg en scholing voor de kinderen. 'Ik krijg gewoon meer informatie omdat ik makkelijker met vrouwen 
kan spreken.' 

Bovendien, zegt Somsen: 'Omdat ik jong en vrouw ben, val ik iets meer op in Libanon, waardoor ik gemakkelijker 
dan mannen het woord krijg bij overleggen en vaker gevraagd word voor interviews' 

Van Eechoud ondervindt bij haar economisch diplomatieke inspanningen in de Golfstaten ook geen nadelen van 
het vrouw-zijn. Sterker nog: vrouwelijke charmes in de strijd gooien is niet verboden in de Arabische wereld, en kan 
soms zelfs van pas komen. Zo zong Van Eechoud op Koningsdag in Qatar voor haar gasten Aan de Amsterdamse 
grachten. 'Het zou misschien een beetje gek zijn als een mannelijke ambassadeur zou zingen, maar ik wist dat ik 
dit kon maken.' Het was een Hollands promotieplaatje: lokale media berichtten uitgebreid over de zingende 
ambassadeur. 

Als vrouwelijke ambassadeur is het soms ook eenvoudiger om een lastige boodschap over de 
mensenrechtensituatie in een land charmant over te brengen, weet Van Eechoud. Bijvoorbeeld na mediaberichten 
over de slechte arbeidsomstandigheden bij de bouw van faciliteiten voor het WK-voetbal in Qatar in 2022. Van 
Eechoud: 'Ze vinden mij hier misschien iets minder bedreigend dan een man. Zeker als ik er ook nog wat Arabische 
humor in gooi: dat verwachten ze niet van een vrouw.' 

Het laatste nieuws dat Qatar sinds donderdag door Duitsland wordt beschuldigd van het financieren en bewapenen 
van terreurbeweging IS, zet de zaken weer op scherp. Qatar ontkent elke betrokkenheid bij IS. Wie spreekt de 
waarheid? 'Het Nederlandse ministerie van Buitenlandse Zaken heeft geen aanwijzingen dat IS wordt gefinancierd 
door Qatar', stelt Van Eechoud. Maar het is niet uit te sluiten dat vanuit private partijen uit sommige Golflanden 
financiële middelen naar IS gaan. 
De partner volgt niet meer automatisch 
Ambassadeur Jeannette Seppen gaat om de vier weken vanuit Irak voor een korte pauze naar huis. Familieleden 
mogen haar niet opzoeken: het is te onveilig, internationale scholen zijn niet open. 

Voor Somsen in Libanon geldt: haar partner mag er zijn vak als tandarts niet uitoefenen. Buitenlandse artsen 
krijgen geen vergunning. De maatregel is vooral bedoeld om het grote aantal gevluchte artsen uit Syrië toegang tot 
de arbeidsmarkt ontzeggen. Somsen en haar partner reizen dus 'vrolijk heen en weer' tussen Nederland en 
Libanon. 

Het vormt voor andere diplomaten soms een belemmering om ambassadeur te worden in de Arabische regio of 
elders: de partner volgt niet automatisch meer, want hoe moet dat dan met zijn of haar baan? Een lokale baan 
vinden mag soms niet, omdat partners daarmee hun diplomatieke immuniteit verliezen. 

Van Eechoud woont in Qatar met partner en tienerzoon. 's Zomers is er niet veel te doen voor zoonlief: 'Hij vindt het 
soms erg heet en saai, kan niet even op de fiets naar vrienden, maar moet bijna overal met de auto naartoe worden 
gebracht.' Terrasjes of restaurants, zoals in Nederland, bestaan niet in Qatar. Het sociale leven speelt zich vooral af 
in eetgelegenheden van hotels of bij vrienden thuis. 
Ik val op en krijg makkelijker het woord dan mannen (Hester Somsen ambassadeur voor Nederland in Libanon) 
 
Graphic

 
Birgitta Tazelaar opent in 2012 een bouwproject in Gaza.
© Khaled Omar/Xinhua Press/Corb
Hester Somsen (links) in Zuid-Libanon.
Foto Buitenlandse Zaken
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%) 
 

Load-Date: August 26, 2014

 
End of Document





Wens
de Volkskrant
27 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 529 words
Byline: SHEILA SITALSING
Body


Column 
Er zijn vele wonderschone uitdrukkingen gemunt door de mensen die zijn aangesteld om dit land te besturen. Niet 
om zaken te bagatelliseren, problemen weg te definiëren, ons een rad voor de ogen te draaien, te verhullen dat 
men eigenlijk niets van waarde te melden heeft, of de wilde horden te sussen met leugentjes om bestwil. Ook niet 
omdat ze allemaal George Orwell's 1984 hebben gelezen en diep onder de indruk zijn geraakt van de kracht van 
Newspeak. Want zo doortrapt zijn de boven ons gestelden niet. 

Het is simpeler. Ze kunnen niet anders. 

Het zit in hun dna. Het staat in de functie-eisen voor iedereen die een functie ambieert in de ambtenarij of het 
openbaar bestuur: 'Moet in staat zijn proza voort te brengen waarin dingen staan als 'Onze inzet kan een forse 
bijdrage aan de ambities leveren.' * en: 'Er zal planvorming moeten plaatsvinden over de ambities' * en: 'Het 
startpunt voor een vervolgtraject is de uitrol van een verdienmodel naar stakeholders'. * 

Het is niet bekend welke ijverige functionaris op het lumineuze idee is gekomen om ruim tienduizend bejaarden die 
op de wachtlijst staan voor een plek in een verzorgingshuis 'wenswachtenden' te noemen, maar hij verdient een 
eervolle vermelding in het woordenboek Newspeak. Maandag onthulde het tv-programma Nieuwsuur het bestaan 
van dit woord. Een wenswachtende is iemand die wacht totdat er een plek in een verzorgingstehuis vrijkomt. Omdat 
hij of zij heeft laten weten graag naar een specifieke instelling te willen - nabij vrienden en familie, samen met een 
dierbare, gewoon lekker in het oude buurtje - spreken ze in de wereld van wachtlijsten van iemand die klaarblijkelijk 
wenst te wachten. 

Dat ruimt lekker op, want de wenswachtende is per definitie geen probleem in het universum van beleidsmakers. 
Ook al betreft het een dementerend opaatje dat al anderhalf jaar op de wachtlijst staat en dat, indien alleen gelaten, 
de gaskraan open laat staan en vervolgens gezellig een kaarsje opsteekt. Eigen schuld. Had hij zich maar moeten 
laten registreren als 'actief wachtende'. 

Alleen is er niemand die dit de wenswachtende vertelt, over het bestaan van die categorie 'actief wachtenden'. 
Geen wonder dat het land slechts 65 officiële probleemwachtenden kent. 

Alsof je naar Koot en Bie zit te kijken, zei de buurman (hij is al wat ouder). Maar ik zag een wereld aan 
mogelijkheden. Alle statistieken in één klap opgeschoond, alle problemen in één klap weggedefinieerd, alle 
ministers in één klap van hoofdpijndossiers verlost. Met een paar kleine herformulerinkjes. 

Werkloosheid? Spectaculair gedaald. We hebben enkel nog wenswerkzoekenden. 

Asielzoekers? In één klap verdwenen. Wensblijvenden zijn er wel, best veel, uit Syrië en Eritrea. 

Jihadistische Syriëgangers uit Delft die zich met afgehakte hoofden laten filmen? Hebben wij hier niet. Wij hebben 
wensstrijders. 

Zieltogende kranten: wensleesvoeraanbieders. 

De JSF: wensgevechtsvliegtuig 

Lastenverzwaringen: wenslastenverlichtingen. 

De wereld zou er zoveel mooier door worden. Maar rappe invoering van dit voorstel zal wel wensdenken zijn. 

* Deze prachtfasen zijn ontleend aan http://Bobotaal.nl, zelfbenoemd 'schandpaal voor clichéridders'. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Justice Departments (93%); Ethics (87%); Executives (84%); Blood + Organ Banks (84%); Organ 
Donation (84%); Labor Force (84%); Sports + Recreation (81%); Labor + Employment (78%); Associations + 
Organizations (74%); Teaching + Teachers (70%); Lawyers (69%); Health Care Professionals (69%); Defense 
Departments (67%); Communities + Neighborhoods (65%); Senior Citizens (65%); Health Care Costs (65%); 
Health Care Regulation + Policy (65%); Nurses + Nursing (65%); Children (65%); Biomaterials (64%); Celebrities 
(63%); Sex + Gender Issues (62%); Men (62%) 
 

Industry: Entertainment + Arts (88%); Educational Services (70%); Personal Services (65%); Movie Industry 
(65%); Residential Property (62%) 
 

Load-Date: August 26, 2014

 
End of Document





De man die arm Berlijn sexy maakte
de Volkskrant
27 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 13
Length: 1069 words
Byline: ROLF BOS
Body


Profiel - Klaus Wowereit, vertrekkend burgemeester van Berlijn 
Dertien jaar was hij burgemeester van Berlijn en zijn populariteit bereikte grote hoogten. Maar inmiddels is hij een 
gehavend politicus. Gisteren kondigde hij zijn vertrek aan. 
Klaus Wowereit deed in juli nog goede zaken voor zijn stad. Als regierende Bürgermeister van Berlijn ontving hij bij 
de Brandenburger Tor het Duitse voetbalelftal, dat kort daarvoor in Brazilië wereldkampioen was geworden. De 
beelden van de feestelijke ontvangst gingen de hele wereld over - prima propaganda voor de hippe metropool die 
toch al niet om toeristen verlegen zit. 

Toen al speelde Wowereit met het idee tussentijds op te stappen, verklapte hij gisteren in het gemeentehuis van 
zijn stad. Maar ja, dat voor Duitsland zo succesvol verlopen wereldkampioenschap kwam ertussen. 

Dinsdag even na de klok van 13 uur was het dan wel zover. Wowereit (60) maakte bekend dat hij op 11 december 
tussentijds vertrekt als burgemeester van de stad die hij 'arm aber sexy' noemde. Dertien jaar lang was hij er de 
baas. 

Ooit was 'Wowi' waanzinnig populair. De laatste jaren, na het fiasco rond het nieuwe internationale vliegveld dat 
maar niet van de grond wil komen, was hij een zwaar aangeschoten politicus. 

In 2012, vier weken voor de officiële opening van de luchthaven Berlin Brandenburg Willy Brandt, moest Wowereit 
met het schaamrood op de kaken bekendmaken dat de beoogde openingsdatum niet zou worden gehaald. Er 
waren gigantische problemen met de bouw, zei de burgemeester, die ook voorzitter van de Raad van Toezicht van 
'BER' was,. 

De brandbeveiliging deugde niet, de elektronische deuren klemden, er was van alles mis met de software, de 
bouwbedrijven kregen ook het luchtcirculatiesysteem niet goed. 

Wowereit stapte op als voorzitter, maar ook zijn opvolgers kregen de zaak bij de 'Berliner Pannen-Flughafen' niet 
goed op de rails. Nog steeds is de nieuwe luchthaven van Berlijn niet gebruiksklaar. Wellicht lukt het volgend jaar, 
of in 2016. De kosten bedragen inmiddels 5,4 miljard euro - twee keer zoveel als begroot. 

De Berlijners en ook de vele honderdduizenden toeristen moeten zich voorlopig behelpen met twee volslagen 
verouderde vliegvelden, Tegel en Schönefeld. 'Berlin blamiert Deutschland', schreef boulevardblad Bild begin vorig 
jaar, na opnieuw uitstel van de opening van 'BER'. Die Welt: 'Wowereit heeft geen luchthaven gebouwd, maar zijn 
eigen politieke graf gegraven.' 

Wowereit zal de opening van het vliegveld niet meer als burgemeester meemaken. Hoewel hij dinsdag uitvoerig 
over het luchthavendebacle sprak, noemde hij dat niet als reden voor zijn voortijdig vertrek. Na veertig jaar in de 
politiek was het gewoonweg welletjes, aldus de man die ooit door zijn partij, de SPD, als een mogelijke 
bondskanselier werd gezien. 

De laatste maanden oogde Wowereit vermoeid. Zijn populariteit was gedaald tot een absoluut dieptepunt. Niet 
alleen het drama rond het vliegveld was daar debet aan, er waren ook andere politieke relletjes, zoals de 
belastingfraude van een van zijn medebestuurders. 

Binnen zijn eigen partij werd al langer gezaagd aan de stoelpoten van de voormalige 'Glamour-Boy der SPD'. Over 
twee jaar staan er weer deelstaatverkiezingen op de rol (Berlijn is als hoofdstad ook een van de zestien deelstaten 
van Duitsland). Coalitiegenoot CDU doet het momenteel in de polls beter dan de SPD. Tussentijds optreden werd 
noodzakelijk. Een verkiezingsnederlaag zou in de als 'rood' bekendstaande stad als een geweldige mokerslag 
aankomen. Exit dus Klaus Wowereit. 

Hoe anders was dat in 2001, toen Wowereit aantrad. Hij zorgde voor een sensatie door te verklaren dat hij homo 
was. Hij was de eerste vooraanstaande Duitse politicus die uit de kast kwam. Wowereit deed dat op een 
partijcongres: 'Ich bin schwul und das ist auch gut so' (ik ben homo, en dat is ook goed zo). 'Und das ist auch gut 
so...', is sindsdien een gevleugelde uitspraak in de Duitse politiek. 

Wat was hij nadien lang populair in de hippe Duitse metropool die het laatste decennium een ware renaissance 
doormaakte, op economisch, cultureel en politiek gebied. Het is 'the place to be', zei de man die zelf wel spottend 
de 'regierende Partymeister' werd genoemd gisteren. 'Ik houd oneindig veel van deze mooie stad met haar talloze 
rauwe randjes.' 

De geboren Berlijner - zijn moeder voedde als werkster vijf kinderen in haar eentje op - beleefde gisteren een van 
de zwartste dagen uit zijn politieke carrière. Hij kon het niet nalaten op de valreep toch nog even voor 'zijn' stad te 
werven. Het zou een heel goed idee zijn, zei hij bij zijn aangekondigde afscheid, om de Olympische Spelen van 
2024 of 2028 naar Berlijn te halen. 
Man van cultuur, meer dan van de grote plannen 
Wowereit hielp Berlijn aan het coole, hippe imago waarmee de Duitse hoofdstad nu vele miljoenen toeristen trekt. 
Een hoop creatief volk wist onder zijn bewind de weg naar de metropool te vinden. Bij de talloze premières in de 
Duitse hoofdstad stond hij vooraan. Ook mocht hij graag culturele prijzen uitreiken. 

Op politiek gebied heeft Wowereit, zeker in zijn beginjaren, het nodige bereikt. Hij saneerde de begroting, al bleef 
Berlijn onder zijn bewind toch vooral 'arm maar sexy'. Berlijn ontvangt nog steeds vele miljarden euro's per jaar uit 
de nationale subsidiepot, die vooral gevuld wordt door de rijke deelstaten Beieren en Baden-Württemberg. Er 
resteert nog steeds een schuld van ruim 61 miljard euro. 

Grote projecten kreeg Wowereit echter niet van de grond. Het fiasco rond het nieuwe vliegveld droeg bij aan zijn 
val. Hij bleek bij dit project een allerbelabberdste crisismanager. De burgers namen hem ook kwalijk dat de S-Bahn 
in strenge winters lang niet altijd goed functioneerde. Irritatie bestaat er ook over het warrige vluchtelingenbeleid. 

Ook een andere wens, een grote 'Landesbibliothek', kosten 300 miljoen euro, kreeg hij niet rond. Deze bibliotheek 
zou moeten komen op het voormalige vliegveld Tempelhof, maar de beoogde bouwplannen werden eerder dit jaar 
door de bevolking van de stad afgewezen. 

Wowereit blijft tot 11 december op zijn post. Daarna kiest de gemeenteraad een opvolger. Mogelijke SPD-
kandidaten zijn Raed Saleh en Jan Stösz, maar die worden naar verluidt te licht bevonden door partijvoorzitter en 
vicebondskanselier Sigmar Gabriel. Wowereit kan de feestelijkheden op 9 november, als het 25 jaar geleden is dat 
de Berlijnse Muur viel, nog als burgemeester meemaken. 
 
Graphic

 
'Wowi', alias Klaus Wowereit, op Christopher Street Day, de Berlijnse versie van de Gay Pride, in juni 2012.
Foto Falko Siewert
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Industry: Airports (94%) 
 

Load-Date: August 26, 2014

 
End of Document





Ik zie, ik zie wat jij ook ziet
de Volkskrant
27 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1421 words
Byline: DOOR LOES REIJMER
Body


Voorbeschouwing - thuis voor de buis 
Wat is er leuk aan een tv-programma over mensen die ook tv kijken? Veel. 
Een breedgeschouderde Russische demonstreert in een Brits amusementsprogram-ma hoe ze met haar vagina 
gewichten kan tillen. Ze buigt voorover, hangt 5 kilo aan een haakje en spant haar spieren aan. 

In een woonkamer in Essex kijken drie zussen vol afgrijzen naar het tv-programma. Dan doorbreekt de oudste de 
stilte en zegt: 'Wees eerlijk: proberen jullie je vagina nu ook aan te spannen? Ik wel.' 

De verbale en soms zelfs fysieke reacties op tv, daarover gaat het Britse programma Gogglebox (kijkbuis). Twee 
camera's volgen hoe Britse gezinnen, stellen en vrienden in hun woonkamer reageren op de belangrijkste tv-
fragmenten van die week. En dat doen zij, naar goed Brits gebruik, veelal gedrapeerd over een gebloemde 
driezitter, in een leverkleurig interieur. 

De eerste afleveringen werden niet goed bekeken. Op papier lijkt een tv-programma over mensen die op hun beurt 
weer tv kijken ook geen grote publiekstrekker. De kijkcijfers stegen toen Gogglebox grappig en herkenbaar bleek te 
zijn en zo nu en dan ook nog wist te ontroeren. Inmiddels is het programma een succes, met bijna 4 miljoen kijkers 
voor de laatste aflevering van het derde seizoen en een BAFTA (een belangrijke Britse tv-prijs) in de categorie 
reality. 

Vanavond brengt RTL4 de Nederlandse versie op tv: Thuis voor de buis. Ook hier registreren camera's het 
commentaar vanaf tien Nederlandse banken. De deelnemers kijken meerdere avonden per week naar 
programma's, terwijl de producent meekijkt in een andere kamer of een busje buiten. 

De uitzending is bedoeld als terugblik op de tv-week. Er moet dus snel worden gewerkt: ook wat dinsdagavond is 
uitgezonden, kan terugkomen in de aflevering van woensdag. Om wekelijks zo'n tachtig uur video terug te brengen 
tot een uur werkt het team van productiebedrijf IDTV in nacht-, ochtend- en avondploegen, een methode die ze 
overnamen van de Britten. 

Het resultaat is pas woensdagmiddag af. Het is dus nog niet te zeggen of Thuis voor de buis inderdaad zo 
geslaagd is als de Britse evenknie. Maar wat maakt Gogglebox eigenlijk zo goed? Oftewel: wat hopen we terug te 
zien in de versie van RTL4? 

Het belangrijkste wapenfeit van Gogglebox is de cast, die al drie seizoenen min of meer dezelfde is. De makers zijn 
niet per se voor de bankhanger als kermisattractie gegaan. Vooruit: Sandy en Sandra, twee donkere dames uit 
Brixton, zijn de luidruchtige publiekslievelingen. Toch wekken zij niet de indruk zich anders te gedragen nu een 
camera in hun huiskamer staat. Ze zijn al veertig jaar vriendinnen en doen simpelweg wat zij het liefst doen: naast 
elkaar zitten op een klein blauw bankje, de afhaalmaaltijd du jour naar binnen schuiven en scherpzinnig 
commentaar leveren op tv-programma's. 'No regret in Jesus', meldt een sticker op de tv, een boodschap die 
weleens wil contrasteren met hun verbale uitingen. 

Tegenover de hysterie van Brixton staat de rust in de huiskamer van June en Leon, twee gepensioneerde docenten 
uit Liverpool. Zij nemen elke avond plaats in identieke leunstoelen, met twee glazen rode wijn op een tafeltje. Zij 
bladert rustig door de tv-gids, terwijl hij zijn beklag doet over voetbalcommentator Gary Lineker. 

De protagonisten worden niet geïnterviewd, maar gaandeweg leert de kijker toch veel over hun leven. Zo huilt oud-
docent Leon bij een tv-fragment over een jongetje dat een voordracht durft te houden op school, ondanks zijn 
gestotter. 'Hier draait lesgeven om', zegt de grijze alfaman, de tranen uit zijn ogen wrijvend. De camera's staan 
alleen op de bank gericht, maar als kijker krijg je ook een idee van de rest van het huis. Bijvoorbeeld als Dominic, 
de mannelijke helft van het rijke, cocktail slurpende echtpaar 'Dom and Steph', iets uit de vriezer moet pakken. 

Hij, van ver: 'Welke vriezer moet ik hebben?' 

Zij, op de bank: 'Die grote, beneden.' 

Hij: 'Nee, daar ligt het niet.' 

Zij: 'Nee, ik bedoel die ándere grote vriezer beneden.' 

De bankhangers lijken zich, in tegenstelling tot bij andere realityprogramma's, minder bewust van de camera's en 
de gevolgen van hun deelname - waarschijnlijk omdat ze geen kunstjes in een jungle, winkelstraat of op een Grieks 
partyeiland moeten doen, maar gewoon thuis op de bank zitten. 

'Gogglebox doet me denken aan de begindagen van Big Brother', schreef tv-criticus Grace Dent van dagblad The 
Independent. 'Toen de deelnemers nog gereserveerd, onbedorven en ontroerend naturel waren.' Met andere 
woorden: toen een spraakmakende deelname aan realityshows niet per se (korte) roem en een enkeltje 
vervolgsoap betekende. 

Hopelijk heeft RTL4 op het gebied van casting dezelfde balans weten te vinden als de Britse makers. Op de site 
waarop de Nederlandse deelnemers worden voorgesteld, valt wel gelijk de chihuahua op. Het hondje, veelal als 
accessoire door hoogblonde vrouwen in handtassen vervoerd, zal op twee van de tien banken liggen. 

Ook werd bij de presentatie van sommige bankhangers enthousiast gewag gemaakt van hun seksuele voorkeur: 
een aantal is 'gay', een gegeven dat vaak zou samenvallen met 'gevatte humor'. Daarin schuilt het gevaar dat de 
bankhangers vooral op hun 'Geer en Goor'-potentie zijn geselecteerd. 

Het goede aan Gogglebox is dat er ook een ouder, intellectueel homostel meedoet. Zij voorzien 
pseudowetenschappelijke programma's van deskundig en vernietigend commentaar. 'Dit is echt nonsens', zegt de 
een, terwijl hij de ander vol ongeloof aankijkt. 

Thuis voor de buis belooft een terugblik te worden op de tv-week van alle zenders, dus ook van de publieke omroep 
en concurrent SBS. Het is spannend in hoeverre RTL zichzelf in de montage zal sparen en de concurrentie zal 
prijzen. Channel4, de commerciële zender waarop Gogglebox wordt uitgezonden, spaarde zichzelf in elk geval niet. 
De deelnemers mochten lekker zeuren over een tv-programma waarin camera's opgesteld op de wc van een club 
een nachtlang stomdronken bezoekers filmden. 'Als dit programma wordt uitgezonden door Channel4,' zegt een 
van de vrome zoons van het immigrantengezin Siddiqui, 'welke ideeën worden dan afgeschoten?' 

Ook is er evenwicht tussen nieuwsfragmenten, documentaires en fragmenten uit amusementsprogramma's zoals 
The Voice UK. 'Wij hebben liever dat ze serieuze documentaires kijken dan comedy', zei de uitvoerend producent 
van de Britse versie tegen de zondagskrant The Observer. 'Bij comedy wordt maar wat gebabbeld, omdat ze het 
toch wel leuk vinden.' 

Het idee voor Gogglebox ontstond in 2011, tijdens de rellen in Londen. 'Het hele land zat voor de tv om te kijken 
hoe Groot-Brittannië in brand stond', zei de bedenker van het format tegen The Observer. 'Waarschijnlijk hadden ze 
er interessante gesprekken over, maar niemand legde die vast. Waarom zouden wij die momenten niet filmen?, 
dachten we toen.' 

Praten over tv heeft een belangrijk kenmerk: iedereen kan het, ongeacht leeftijd, werk of opleidingsniveau. Met de 
komst van sociale media is het bovendien makkelijker dan ooit die mening te delen met anderen. Niet voor niets 
behoren tv-programma's in de avonduren vaak tot de trending topics op Twitter. Gogglebox en Thuis voor de buis 
zijn daarmee een exponent van deze tijd: terwijl het kijken naar tv met alle onlinemogelijkheden individueler is dan 
ooit, lijkt de drang om samen erover te praten groter. 

Maar die technologische ontwikkelingen leiden er ook toe dat het beeld van een tv-kijkend gezin binnenkort is 
achterhaald. Zit de dochter des huizes nu niet al met de iPad op haar kamer naar Goede Tijden Slechte Tijden te 
kijken, terwijl de ouders beneden het Achtuurjournaal op hebben staan? 

De programma's zijn later in elk geval een mooi tijdsdocument: van de periode dat we nog wel gezamenlijk op de 
gebloemde driezitter plaatsnamen, het huispak aan, de haren fris gewassen. 

Het is grappig, herkenbaar en soms zelfs ontroerend. 

Thuis voor de buis, de Nederlandse versie van de Britse succesformule, is vanaf vanavond, inderdaad, op de buis. 
Thuis voor de buis wordt woensdagavond om 21.30 uur uitgezonden op RTL4. 
STRIJD OM HET FORMAT 
Het format van Gogglebox is bedacht door het Britse productiebedrijf Studio Lambert, onderdeel van het 
moederbedrijf All3media. Het Nederlandse IDTV valt ook onder All3media en daarom mocht het productiehuis het 
format in Nederland pitchen. Meerdere partijen, zowel publieke omroepen als commerciële zenders, waren 
geïnteresseerd. Uiteindelijk haalde RTL4 het format binnen. 
Het gevaar is dat de bankhangers vooral op hun 'Geer en Goor'- potentie zijn geselecteerd 
 
Graphic

 
De kandidaten van Thuis voor de buis, de Nederlandse versie van het Britse programma Gogglebox. Hierboven 
afgebeeld: moeder Mieke (54) en zoon Dimitris (29).
Foto's Kastermans
Tweelingzussen Cobie en Nettie (80).
De familie Blank: Erna (51, stadstoezichthouder), Celine (17, net mbo-mode afgerond) Dianthe (22, werkt bij La 
Place), Martin (53, keukenverkoper) en de chihuahua's Rambo en Djamo.
Vriendinnen Lindcy (31, boekhouding ) en Sandy (32, doet opleiding tot medisch pedicure).
Vrienden Christiaan (43) en Marjolijn (48), beiden stylist van beroep.
De familie Franc: Erik (ondernemer), José (werkt in een sauna), Jesper (17, vmbo) en Demi (15, vmbo).
Vrienden Collin (43, grondsteward) en Steven (40, werkt in de verpleging).
Vrienden Jos (28) en Thijs (30), beiden vormgever van beroep.
De familie Hendriks: zoon Josh, moeder Nancy (dierenverzorgster) en vader Maurice (docent culturele en 
kunstzinnige vorming).
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Industry: Broadcasting Industry (94%); Television Industry (69%) 
 

Load-Date: August 26, 2014

 
End of Document





Koning klaagt bij Spaanse collega na controle op zee door Guardia Civil
de Volkskrant
27 augustus 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 14
Length: 174 words
Byline: ANP
Body


Marokko 
De Marokkaanse koning heeft bij Spanje geklaagd dat hij deze maand op zijn plezierboot is gecontroleerd door de 
Spaanse politie.Volgens de Spaanse krant El Mundo deed de Guardia Civil een routinecontrole in de wateren bij 
Ceuta, de Spaanse enclave in Marokko. De politie was op zoek naar drugssmokkelaars en illegale immigranten. 
De twee plezierjachten en jetski's van de Marokaanse koning vielen op en de politie vroeg de bemanning rond 5 
uur 's ochtends om hun papieren. Koning Mohammed VI, met pet en zonnebril op, vroeg de agenten: 'Weten jullie 
niet wie ik ben?' Pas toen hij zijn pet en zonnebril afdeed, herkende een agent hem en liet de Guardia Civil de 
koning en zijn gevolg met rust. De koning heeft hierna, volgens de krant, direct contact opgenomen met zijn collega 
koning Felipe om het incident te bespreken. Daarop zouden drie hoge commissarissen van de Guardia Civil naar 
de boot zijn gevaren om excuses aan te bieden. Mohammed VI begreep dat de kustwacht zijn werk deed, maar hij 
wilde wel met respect worden behandeld. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Heads Of State + Government (94%); Police Forces (76%); Immigration (74%); Illegal Immigrants 
(73%) 
 

Load-Date: August 26, 2014

 
End of Document





'We hebben niks tegen hen, maar...'
de Volkskrant
28 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 13
Length: 729 words
Byline: VAN ONZE VERSLAGGEVER PETER DE GRAAF
Body


Reportage Kort geding tegen komst asielzoekers 
Omwonenden van de Koepel in Breda willen niet dat de gevangenis wordt omgebouwd tot een centrum voor 
asielzoekers. 'Hier komen veel scholieren langs, ook jonge meiden.' 
De meeste mensen die protesteren tegen de komst van een asielzoekerscentrum in de buurt, ontkennen dat ze 
dat doen omdat ze liever geen azc in hun achtertuin willen hebben. Zo niet advocaat Robert van 't Zelfde, die acht 
Bredanaars vertegenwoordigt in een kort geding tegen de tijdelijke huisvesting van 390 asielzoekers in de 
voormalige Koepel-gevangenis. 

'Natuurlijk is dit een not in my backyard-verhaal. De omwonenden willen geen azc. Ze vrezen een aantasting van 
hun woongenot en een waardedaling van onroerend goed. Sommigen hebben net spiksplinternieuwe 
appartementen gekocht en dan worden ze opeens geconfronteerd met een azc op 20 meter afstand.' 

Hij zei dat woensdag na afloop van een kort geding op een bijzondere plek: het voormalige kerkgebouw van de 
Koepel-gevangenis in Breda. Want de rechter had besloten vóór de rechtszaak zelf een kijkje te nemen bij de 
verbouwing van de voormalige vrouwenvleugel van de gevangenis tot azc. Omdat alle partijen toch al bij de schouw 
aanwezig waren, was het 'wel zo gemakkelijk' om ook het kort geding op het gevangenisterrein te houden, aldus 
een rechtbankwoordvoerder. 

Het komt niet vaak voor dat een rechtszaak buiten de rechtszaal van een gerechtsgebouw wordt gehouden. De 
Koepel-gevangenis staat sinds dit voorjaar leeg als gevolg van de reorganisatie van het gevangeniswezen. 

Het Centraal Orgaan opvang Asielzoekers (COA), dat door de hoge instroom van vooral Syriërs en Eritreeërs 
kampt met een nijpend tekort aan opvangplaatsen, wil in de vrouwenvleugel van de gevangenis asielzoekers 
opvangen. Die vleugel ligt achter het markante Koepel-gebouw. De gemeente Breda ging akkoord, ondanks 
weerstand in de buurt. 

Begin deze maand begon het COA met de verbouwing. De zware, ijzeren celdeuren worden vervangen door 
houten deuren met glas. De 'natte ruimtes' in de cellen (wc's met wastafel) krijgen hogere wanden voor meer 
privacy. Op de verdiepingen komen kookeilanden en wasmachines. Een metershoog hek met prikkeldraad op het 
gevangenisterrein is al weggehaald. 'Asielzoekers moeten hier vrij in en uit kunnen lopen', aldus een COA-
woordvoerder. 'Maar natuurlijk krijg je nooit helemaal de sfeer van een gevangenis weg.' 

Het was de bedoeling dat de eerste asielzoekers eind deze maand in de gevangenis zouden trekken. Maar 
anderhalve week geleden werd de verbouwing stilgelegd, nadat omwonenden een kort geding hadden 
aangespannen. Ze vinden dat het azc niet strookt met het bestemmingsplan, en dat de verbouwing de 
monumentale waarde van de gevangenis - de Koepel is een rijksmonument - aantast. Het zijn strikt juridische 
argumenten: ze willen geen azc 'en dan kijk je of de vergunning klopt', aldus hun advocaat. 
Anoniem 
De acht burgers die de rechtszaak hebben aangespannen, willen volgens hun advocaat het liefst anoniem blijven. 
Andere omwonenden die het kort geding bijwonen, vertellen eveneens tegen het azc te zijn. Zij onderstrepen echter 
dat 'de achtertuin' daarbij geen rol speelt. 'Je gaat getraumatiseerde mensen toch niet in een gevangenis zetten', 
zegt Anita van der Helm. 'We hebben niks tegen die mensen', onderstreept Colette Klautz. 'Maar er zijn betere 
plekken, zoals een voormalig sanatorium buiten de stad.' 

Volgens Ron Andes is de binnenstad van Breda 'één van de crimineelste centra van Nederland'. Of je daar nou 
vierhonderd Engelsen of vierhonderd Ierse jongemannen of vierhonderd asielzoekers bij zet, betoogt hij, de komst 
van zo'n grote groep vreemdelingen is 'een verzwaring van de problemen van een klein stadscentrum'. 

Van der Helm, die drie maanden vrijwilligerswerk in Afrika heeft gedaan: 'Hier komen veel scholieren langs, ook 
jonge meiden. Mensen uit Afrika hebben heel andere gewoonten. Dat is geen discriminatie, maar je moet hier heel 
zorgvuldig mee omgaan.' 

Andes voelt zich 'belogen' door de gemeente. 'Ze willen draagvlak creëren, maar bereiken het tegendeel', zegt hij. 
Bij het kort geding is ook een Bredanaar die positiever is: hij wil de asielzoekers verwelkomen met veelkleurige 
paraplu's. Tegen hem zegt Klautz: 'Maar u zou toch ook liever hebben dat ze in een mooie omgeving worden 
opgevangen dan in een gevangenis?' 

De rechter doet vanmiddag uitspraak. 
 
Graphic

 
De Bredase rechtbank inspecteert het terrein van de Koepel-gevangenis. Daar diende het kort geding.
Foto Raymond Rutting
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Prisons (74%); Corrections (62%); Justice Departments (61%) 
 

Load-Date: August 27, 2014

 
End of Document





Roep om structurele oplossing illegalen
de Volkskrant
28 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 5
Length: 89 words
Byline: ANP
Body


GroenLinks en CU 
GroenLinks en ChristenUnie dringen opnieuw aan op een structurele oplossing voor de opvang van 
uitgeprocedeerde asielzoekers. Ze vinden dat staatssecretaris Teeven (Veiligheid en Justitie) actie moet 
ondernemen naar aanleiding van twee incidenten in Amsterdam met uitgeprocedeerde asielzoekers. In het 
weekeinde kwam een Somaliër in een Amsterdams kraakpand om bij een ruzie. Maandagnacht raakte in het 
zogenoemde Vluchtgebouw elders in de hoofdstad een andere uitgeprocedeerde asielzoeker zwaargewond bij 
een ongeval. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Property + Housing Regulation + Policy (73%); Immigration Law (63%); Justice 
Departments (62%) 
 

Load-Date: August 27, 2014

 
End of Document





Vooruitkijker
de Volkskrant
28 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1129 words
Byline: ROBERT VUIJSJE FOTO DANIEL COHEN
Body


Land van afkomst Interview Atilay Uslu 
Welke rol speelt afkomst in een leven in Nederland? Robert Vuijsje onderzoekt dat in een reeks interviews. 
Verzamel de juiste mensen om je heen, adviseert Corendon-baas Atilay Uslu. 
Wat zou er zijn gebeurd als Atilay Uslu's moeder níét met de kinderen naar Haarlem was gekomen toen ze 
ontdekte dat zijn vader daar buitenechtelijke activiteiten ontwikkelde? Hij moet even nadenken. 'Dan was ik nu een 
boer geweest, in Turkije, en hield ik me bezig met koeien en schapen. Daar kun je ook heel groot in worden.' 
Bent u blij dat uw leven werd verplaatst? 
'Ja natuurlijk, Nederland is een prachtig land. Kijk naar de landen die grenzen aan Turkije: Syrië, Irak. Dan zit je 
hier beter.' 


Hij weet precies de datum waarop hij in Nederland arriveerde. 'Zestien december 1969. We kwamen uit een dorp in 
de buurt van Ankara, ik was 1 jaar. Mijn moeder had gehoord dat mijn vader een vriendin had. Op dat moment 
hadden ze drie kinderen, ze vond dat mijn vader zijn verantwoordelijkheid moest nemen. Het schijnt dat ik de eerste 
jaren in Haarlem gedeeltelijk ben opgevoed door mijn vaders vriendin, mevrouw Carla. Ik herinner me daar niets 
van. 

'De droom van mijn vader was: in Nederland genoeg geld verdienen voor een huisje in Turkije. En dan terug. Ze 
dachten allemaal dat ze zouden teruggaan. In Haarlem had mijn vader koffiehuizen en pensions voor Turkse 
mannen. Die mannen kwamen alleen, ja. Hollandse vrouwen stonden in de rij voor die mannen met donkere haren. 
In die tijd werd het blijkbaar nog sexy gevonden. Niet alle mannen konden die verleiding weerstaan. 

'Ik kan me niet herinneren dat ik in Haarlem ooit heb gevoeld dat ik een buitenlander was. Dat gebeurde voor de 
eerste keer toen ik 20 was. Ik werkte bij Fokker als cockpittechnicus. Een afdeling ging dicht en mijn chef wilde me 
graag houden. Door de voorman werd ik toch ontslagen. Mijn chef zei dat het kwam door mijn Turkse achternaam. 
Had ik Van Dam geheten, kon ik daar gewoon blijven. 

'Later ontmoette ik ook wel Nederlanders die zeiden: eigenlijk mag ik Turken niet, maar jij bent een goede Turk. 
Dan dacht ik, jippiejee, dank voor het compliment.' 
Hoe begon het geld verdienen? 
'Het zat al een beetje in de familie, door mijn vader. Ik moest een miljoen bij elkaar hebben voordat ik 30 was. In 
guldens was dat nog, hè. Na dat eerste miljoen gaat het vanzelf, daarna kun je steeds je doelen bijstellen.' 
Zo makkelijk is het? 
'Nou, het gaat vaker mis dan dat het lukt. Ik denk dat het draait om vooruitzien. Dat kan ik blijkbaar goed. En je 
moet de juiste mensen om je heen verzamelen en ze motiveren. Daarna is het: naar voren kijken en gaan met die 
banaan. Dat is mijn lijfspreuk.' 
Het klinkt simpel. 
'Dat is het ook. Traditionele bedrijven maken alles ingewikkelder dan het moet zijn. Over RyanAir kun je zeggen wat 
je wilt, maar ze zijn nu twee keer zo groot als KLM en Air France. Met een vijfde van het personeel. Het kan, als je 
het maar simpel houdt.' 
Heeft u contact met andere vermogende Nederlanders? 
'Je hebt van die clubs, maar daar ga ik nooit heen. In Rotterdam hebben ze een keer gevraagd of ik een 
presentatie wilde geven. De organisator vroeg me: wat is het verschil tussen een Marokkaanse en een Turkse 
caissière? Ik zei dat ik het niet wist. Wat is dat voor vraag? Marokkanen zijn donkerder en ze hebben meer krullen. 
De enige verbondenheid is dat we allebei zogeheten allochtonen zijn. En we hebben hetzelfde geloof, zo'n beetje. 
De culturen zijn totaal verschillend. Wanneer mensen mij een Marokkaan noemen, zeg ik eerst altijd dat ik van 
Turkse komaf ben. Na de tiende keer geef ik het op. Oké laat maar, dan ben ik wel een Marokkaan. 

'Op die miljonairsclub vertelde een andere man trots dat hij 1.700 werknemers had, van wie 1.000 allochtonen, 
allemaal laaggeschoold. En in het managementteam, vroeg ik. Nul van de zes. Dat vind ik opmerkelijk in 
Nederland. Die stap durven ze niet te maken met mensen die ze niet kennen. Verschillen zijn er altijd, ik vind dat je 
daar niet naar moet kijken. In mijn bedrijf kijk ik alleen naar kwaliteit. 

'In Duitsland is het anders. In de toplaag zie je veel Turken. Het verschil is dat de Duitse en de Turkse regering 
bondgenoten waren bij de immigratie. In overleg werden hoogopgeleide Turken naar Duitsland gehaald. Dan 
bestelde de Duitse overheid honderd Turkse dokters en vijftig advocaten. Hun kinderen hebben er nu goede 
posities. 

'Naar Nederland kwamen Turken om in de fabriek te werken, of als schoonmaker. Of ze kwamen ongevraagd. Nu 
moet je tien landen door, toen hoefde je maar vijf grenzen over. Oostenrijk was de poort, na die grens was je 
binnen. Mijn vader heeft duizenden illegale Turken het land in geholpen. Als artiest had je geen visum nodig, 
iedereen had een gitaar bij zich, waarop ze niet konden spelen. En een Turks meisje dat legaal in Nederland 
woonde, was goud waard.' 
Bent u met een Turkse vrouw? 
'Mijn oudste zoon kreeg ik met een Turkse vrouw. Nu ben ik met een Hollandse. Ik weet niet of het veel verschil 
maakt. Een relatie in stand houden is sowieso een kunstwerk, zeg ik altijd. Toevallig vertelde mijn vrouw mij laatst 
dat we cultuurverschillen hebben. Nou, de eerste paar jaar had ik daar ook last van. Als ik met vrienden ben en mijn 
moeder bel, staat er tien minuten later eten op tafel. In een Hollands gezin moet dat van tevoren worden geregeld 
met afspraken. Ik kan niet zomaar mijn vrouw bellen en zeggen: we komen eraan.' 
ATILAY USLU 
(Turkije, 1968) richtte in 2005 Corendon op, een reisbureau en luchtvaartmaatschappij voor voordelige 
zonvakanties. Onder meer all inclusive naar Turkije. 'Onderzoek onder de klanten wijst uit dat de PVV bij ons boven 
de twintig zetels zit. Ze voelen zich thuis in Turkije - zo lang de Turken daar blijven. Wij zijn trouwens de enige 
volledig Nederlandse luchtvaartmaatschappij. KLM en Transavia zijn inmiddels Frans, Arke is Duits.' 

Nederlands 

Als het Nederlands elftal speelt. En als ze tegen Turkije spelen? Dat is een gewetensvraag. Ik win altijd, dat is een 
voordeel. 

Turks 

Wanneer ik bij mijn ouders ben. Mijn vader woont in Turkije, met zijn jongere vriendin. Als hij in Nederland is, 
logeert hij bij mijn moeder. 

Eten 

Arabasi van mijn moeder. Het is een soort meel met kippensoep. 

Muziek 

Girlie Girlie van Sophia George, dat is een reggaeliedje. 

Beste vriend 

Yildiray Karaer, de compagnon met wie ik Corendon heb opgezet. 
In gesprek 
Schrijver Robert Vuijsje (Alleen maar nette mensen, Beste vriend) gaat voor V in gesprek met bekende en minder 
bekende Nederlanders over de rol die hun afkomst heeft op hun leven. Zoals oud-presentator van het NOS 
Journaal Noraly Beyer (Surinaams, opgegroeid op de Antillen) en Cool Cat-eigenaar Roland Kahn, die van Joodse 
afkomst is. 
'Ik moest een miljoen bij elkaar hebben voordat ik 30 was' 
 
Graphic

 
Foto Daniel Cohen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Ethnic Groups (82%); Genocide (71%); European Union (69%); 
International Law (69%); Communities + Neighborhoods (62%) 
 

Load-Date: August 27, 2014

 
End of Document



Noodopvang
de Volkskrant
28 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 29
Length: 381 words
Byline: RAOUL DU PRÉ
Body


Het rondtrekkend leger van uitgeprocedeerden wordt steeds hulpelozer. Hier faalt het asielbeleid. 

Fred Teeven zal er vast wel eens over dromen: een land waar vluchtelingen netjes om toegang vragen - alle 
papieren bij de hand - en na een afwijzing de terugreis met frisse tegenzin aanvaarden. 

Van de vele problemen die het ideaalbeeld verstoren, komt de noodopvang van uitgeprocedeerden dit jaar het 
scherpst naar voren. Teevens uitgangspunt is helder: wie niet mag blijven, dient te vertrekken. Liefst goedschiks, 
desnoods kwaadschiks. Het asielbeleid gaat immers failliet als op afwijzing geen uitzetting volgt. 

Vlak daarachter ligt het schemergebied. Daar bevindt zich het leger van uitgeprocedeerden die niet worden 
uitgezet. Soms omdat we niet precies weten waar ze vandaan komen. Soms omdat hun vaderland hen niet 
terugneemt. Soms omdat de overheid het erbij laat zitten. 

Deze groep heeft een gezicht sinds het Rijk in 2010 de noodopvang voor dakloze uitgeprocedeerde asielzoekers 
door gemeenten verbood: niemand mocht de indruk krijgen dat er uiteindelijk altijd een manier is om te blijven als je 
maar lang genoeg volhoudt. Sindsdien trekken groepen uitgeprocedeerde asielzoekers in arren moede van de ene 
na de andere, vaak zeer gebrekkige opvanglocatie. In Amsterdam zijn ze inmiddels beland in kraakpanden waar 
het ontbreekt aan de meest elementaire voorzieningen. Pas op, daar gaan mensen sterven door honger of geweld, 
aldus het College voor de Rechten van de Mens woensdag, na een bezoek aan de Vluchtgarage in de hoofdstad. 

Het is een teken aan de wand. Duitse rechters sturen geen uitgeprocedeerde asielzoekers meer naar Nederland: 
de kans is te groot dat ze verstoken blijven van de eerste levensbehoeften. Een groeiend aantal rapporten en 
rechterlijke uitspraken waarschuwt dat Nederland zondigt tegen de internationale afspraak dat illegalen ten minste 
'bad, bed, en brood' moet worden geboden. 

Het asielbeleid heeft twee pijlers: juridische duidelijkheid en barmhartigheid. Vaak moeten we dansen op het slappe 
koord daartussen, soms verliezen we het evenwicht. Het verbod op noodopvang is weliswaar duidelijk, maar de 
barmhartigheid raakt geheel uit zicht. Aan de gemeenten ligt het niet. Die vragen om meer armslag. Het is aan het 
kabinet om verder afglijden te stoppen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (95%); Property + Housing Regulation + Policy (78%); Immigration Law (63%) 
 

Load-Date: August 27, 2014

 
End of Document





De eerste impuls
de Volkskrant
28 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: Uitgelicht
Length: 374 words
Byline: HANS AARSMAN
Body


Aarsman Collectie 
Jammer dat de achtergrond zo overdreven onscherp is. Dat is de laatste trend in de fotojournalistiek, het heeft een 
sfeerverhogend effect. Maar ik hoef geen effect, ik hoef geen sfeer. Ik wil kijken. De jurk van de moeder steekt 
rechtsachter uit de vuilnisbak. Staat er een flinke wind? Ik kan in de onscherpte niets zien wapperen. Waar zijn we, 
is dat de Galatatoren aan de overkant? Hij lijkt zo smal opeens. Mocht ik ooit een verlangen krijgen naar foto's met 
sfeer, dan ga ik naar een fotogalerie. Kan even duren voor het zover is, ik ben voorlopig nog niet uitgekeken. 

Sinds de burgeroorlog in Syrië zijn er ruim een miljoen Syrische vluchtelingen in Turkije neergestreken. Grofweg 
de helft zit in vluchtelingenkampen. Daar ben je verzekerd van eten, drinken en een plek om te slapen, maar je zit 
in een uithoek, je kunt geen kant op. En als je er nou veilig zat. Landgenoten van uiteenlopende etnische en 
religieuze achtergrond op elkaar gepropt in een tentenkamp, om niets slaat de vlam in de pan. 

Velen zoeken hun toevlucht buiten de kampen. In Istanbul verblijven er naar schatting honderdduizend. Ook daar 
zijn spanningen. Zondag is er gedemonstreerd tegen de overlast door Syriërs. De solidariteit onder moslims kent 
grenzen. Er werd gezwaaid met stokken en messen. Auto's werden omgekeerd, winkelramen ingegooid. De 
overheid heeft inmiddels toegezegd dat de vluchtelingen naar kampen in het zuiden zullen worden gebracht, 
goedschiks of kwaadschiks. Zeker degenen die de eindjes aan elkaar knopen met bedelen en schooien. 

Deze moeder en dochter hebben hun habitat gevonden aan de Bosporus. De Galatabrug rechts, de gelijknamige 
toren aan de overkant. Veerboten leggen hier aan, onder de brug zijn eettentjes, toeristen en dagjesmensen komen 
er graag. Ze steken van alles in hun mond, wat er overblijft belandt in de vuilnisbakken. 

Moeders hoofd is in de vuilnisbak verdwenen, ze heeft net een stuk van een weggegooide donut opgediept. Het 
meisje doet zich te goed aan een restje watermeloen, naar ik aanneem uit dezelfde vuilnisbak. Het moment dat ze 
de fotograaf ziet, steekt ze het plastic vorkje met het laatste stukje meloen naar voren. Hij mag er een hapje van. Ze 
heeft niets en toch is haar eerste impuls: delen. 
 
Graphic

 
Aan de oever van de Bosporus, Istanbul Turkije, 15 augustus 2014
Foto Bulent Kilic / AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: August 27, 2014

 
End of Document





Zwarte Zeeuw blijft op afstand ***
de Volkskrant
28 augustus 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 16
Length: 568 words
Byline: HEIN JANSSEN
Body


De zwarte van walcheren 
Poëtisch maar ingewikkeld begin van het Zeeland Nazomerfestival. 
theater 

Zeeland Nazomerfestival: De Zwarte van Walcheren van Herman van de Wijdeven, regie Stefan Perceval 

26/8, Oostkerk, Middelburg. Daar t/m 6.9. http://theaterzeelandia.nl 

Drie personages. Een stel koffers. Een kinderwagen. Meer is er niet te zien in de voorstelling De Zwarte van 
Walcheren, de openingsproductie van het Zeeland Nazomerfestival (ZNF). Behalve die immense Oostkerk in 
Middelburg dan: een indrukwekkende koepel met sober protestantse inrichting. 

Die locatie heeft het ZNF bedacht om dit nieuwe toneelstuk van Herman van de Wijdeven op te voeren. Dwars door 
de kerk loopt een houten catwalk schuin omhoog, als een loopplank naar een schip. Het publiek zit ver weg, in de 
kerkbankjes rondom. Een uitermate cerebrale setting, net als de voorstelling zelf: cerebraal, hevig gestileerd en 
tamelijk afstandelijk. Je kunt er met ontzag naar kijken, maar meevoelen: ho maar. De afstand tussen publiek en 
personages is letterlijk en figuurlijk te groot. 

Terwijl het onderwerp wel om inleving vraagt. In De Zwarte van Walcheren wordt namelijk een verband gelegd 
tussen de slavenhandel in de 17de eeuw (waarin Zeeland een nogal dubieuze rol speelde) en de angst voor 
vreemdelingen in de huidige tijd. 

Dit jaar wordt de afschaffing van de slavenhandel, tweehonderd jaar geleden, herdacht. Zeeland haakt daarop in, 
onder meer met deze voorstelling. Daaraan ligt een anekdote ten grondslag: in 1596 legde een schip vol zwarte 
slaven in Middelburg aan. Die slaven zouden worden doorverkocht, maar omdat ze christelijk waren gedoopt, werd 
dat aanvankelijk verboden. Later mochten de Zeeuwen alsnog met de slaven doen wat ze wilden en wat er daarna 
met ze gebeurde, weet niemand. 

Door die hypocriete, christelijke houding zitten we nu dus in die kerk en kijken we naar een theaterproductie waarin 
dat verleden maar zijdelings aan bod komt. Er is sprake van een gevluchte slaaf die een jong meisje zwanger 
maakt. Maar dan ineens zitten we weer in het hier en nu: een blanke vrouw (Marit Stocker) en een blanke man 
(Willem Schouten) krijgen een zwart kind. Is hier sprake van overspel? Of is het genetisch mogelijk dat zoiets na 
eeuwen alsnog gebeurt? Het derde personage is een oudere man (Bram Kwekkeboom) die dokter is, maar ook zo 
zijn eigen verhaal rond problematische liefdes heeft. 

De tekst is knap ingewikkeld, soms mooi poëtisch, soms valt er geen touw aan vast te knopen. De drie personages 
staan vooral alleen en eenzaam op de loopplank, schaarse dialogen schuren langs elkaar heen. Af en toe is er een 
emotionele uitbarsting of heftig fysiek spel. Regisseur Stefan Perceval streeft met dit alles een kunstmatigheid na 
die als stijlmiddel zeker werkt, maar betrokkenheid en inzicht behoorlijk op afstand houdt. Wat ook niet meehelpt, is 
de akoestiek in de kerk. 

Verlangen. Verboden liefde. Afzien. Afscheid. De Zwarte van Walcheren is een ondoorgrondelijk en nogal gewichtig 
begin van het ZNF 2014. Het festival werd dinsdag overigens buitengewoon grappig en erudiet geopend met een 
korte conference van Freek de Jonge. Over zijn Zeeuwse achtergrond (zijn ouders kwamen uit Oosterland) en zijn 
verbondenheid met de fundamentalistische, immer onschuldige Zeeuwen. 

Te preuts voor het leven, te blank voor de blues - onder dat motto scheerde De Jonge vlijmscherp langs een aantal 
Zeeuwse onderwerpen. Verhelderend. 
 
Graphic

 
De Zwarte van Walcheren.
Foto Lex de Meester
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Communities + Neighborhoods (93%); Human Trafficking (88%); Theater + Drama (71%); Children (70%); 
Human Rights Violations (69%); Music Groups + Artists (69%); Rebellions + Insurgencies (65%); Literature (64%); 
Artists + Performers (63%); Teaching + Teachers (63%) 
 

Industry: Retail + Wholesale Trade (88%); Destinations + Attractions (75%) 
 

Load-Date: August 27, 2014

 
End of Document





Amsterdam wil niet als enige illegalen opvangen
de Volkskrant
29 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 9
Length: 615 words
Byline: VAN ONZE VERSLAGGEVERS TOINE HEIJMANS, WIL THIJSSEN
Body


Burgemeester Van der Laan wil opvang bieden aan de tweehonderd uitgeprocedeerde asielzoekers die al twee 
jaar door Amsterdam zwerven, maar alleen als andere gemeenten hun illegalen ook opvangen. Hij is bang dat 
anders steeds meer illegalen naar de hoofdstad trekken. 
Hij heeft dat donderdagmiddag gezegd tijdens een gemeenteraadsvergadering die voor een groot deel in het teken 
stond van de uitgeprocedeerden. Zij zoeken hun heil in kraakpanden, wat volgens het College voor de Rechten van 
de Mens leidt tot gevaarlijke en 'onmenselijke' situaties. 

Deze week overleed een Somalische man na een grote vechtpartij in de 'Vluchtgarage', een voormalig kantoorpand 
in de Bijlmer. De onderlinge spanningen zijn er groot als gevolg van verveling, alcohol- en drugsgebruik. In het net 
gekraakte 'Vluchtgebouw' elders in Amsterdam raakte een Ivoriaan zwaargewond bij een val van een kapotte trap. 

Zowel de gemeenteraad als de burgemeester wil een 'bed, bad en brood-regeling', gelijk aan de zorg voor 
daklozen. Dat houdt alleen nachtopvang in. De kans dat die er op korte termijn komt, is klein. Van der Laan is 
erover in overleg met de vier grote steden, de Vereniging van Nederlandse Gemeenten en staatssecretaris Teeven 
van Justitie. Tot nog toe weigert de bewindsman gemeentelijke opvang, omdat hij vindt dat alle uitgeprocedeerden 
terug kunnen naar hun eigen land. 

'Dit kan zo niet verder', zei PvdA-raadslid Marjolein Moorman. 'Maar ja, wat dan?' Samen met de fractie van 
GroenLinks bleek de PvdA het meest gebrand op maatregelen. Het CDA en de VVD zien daar weinig in; zij vinden 
dat de uitgeprocedeerden hun biezen moeten pakken. 

In de Amsterdamse gemeenteraad zijn grote zorgen of de noodhulpverlening in de gekraakte panden adequaat is. 
De Ivoriaan die maandag zwaargewond raakte in het 'Vluchtgebouw', ligt in coma. Hij liep een hersenbloeding op 
en pas over een paar dagen wordt duidelijk wat zijn overlevingskansen zijn. Het gebouw was kort voor de 
ingebruikname als veilig bestempeld door inspecteurs van de gemeente. 

Bij het incident ging de politie niet naar binnen en verbood de ambulancemedewerkers eveneens het gebouw te 
betreden. De bewoners moesten het slachtoffer zelf via de trap naar buiten dragen. Woordvoerster Marjolein Koek 
van de Amsterdamse politie: 'Wij dachten dat er asbest in het pand aanwezig was. Een rapport van de inspectie 
waaruit blijkt dat dit niet zo is, kregen wij pas een dag later.' 

Van der Laan kwam gistermiddag met een andere lezing. Volgens hem is de politie zes minuten in het gebouw 
geweest om voor de ambulancemedewerkers te controleren of het er veilig was. In die zes minuten zouden 
medebewoners de gewonde man al naar buiten hebben gebracht. Die opmerking leidde tot gejoel op de publieke 
tribune, waar mensen zaten die wonen in het Vluchtgebouw. 

Een aantal van hen kreeg spreektijd om uit te leggen hoe nijpend hun situatie is. Een van hen greep de 
gelegenheid aan om een minuut stilte te vragen voor Nassir Guuleed, de Somaliër die zondag na een vechtpartij 
overleed. Op zijn lichaam is sectie verricht door het Nederlands Forensisch Instituut, dat het stoffelijk overschot 
heeft overgedragen aan de politie. De twee mannen die zijn aangehouden vanwege zijn dood, blijven nog twee 
weken vastzitten. 

Omdat hij in Nederland geen familie of geld had, draagt Amsterdam zorg voor de uitvaart. Wanneer die wordt 
gehouden en waar zijn lichaam nu is, blijft in nevelen gehuld. Bewoners van de Vluchtgarage zeggen dat de 
gemeente geen media-aandacht wil, de gemeente zegt dat de bewoners dit niet willen. Inmiddels zou het lichaam 
wel volgens de voorschriften van de islam ritueel zijn gewassen. 
Burgemeester Van der Laan bang voor aanzuigende werking 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Police Forces (87%); Property + Housing Regulation + Policy (87%); Communities + 
Neighborhoods (63%) 
 

Load-Date: August 28, 2014

 
End of Document





Jelinek
de Volkskrant
29 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 3
Length: 146 words
Body


Duitsland / Theater 
Elfriede Jelinek in München Nadat de Oostenrijkse schrijfster Elfriede Jelinek zich afgelopen jaar in het toneelstuk 
Die Schutzbefohlenen heeft beziggehouden met het lot van asielzoekers in Europa, gaat haar nieuwe toneelstuk 
over de zogenoemde NSU-moorden. In Duitsland werd tussen 2000 en 2006 een serie moorden gepleegd 
(voornamelijk op Turken) door de neonazistische terreurgroep Nationaal-Socialistische Ondergrondse 
(Nationalsozialistischer Untergrund, NSU). Bij de juridische afhandeling van de zaak werden veel fouten gemaakt. 
Het stuk speelt zich geheel en al af in de rechtszaal. Met haar gebruikelijke woordenstroom als stijlmiddel duikt 
Jelinek in de gruwelijke geschiedenis van vreemdelingenhaat en probeert ze de Duitse ziel te doorgronden. (Hein 
Janssen) 

Das schweigende Mädchen (regie Johan Simons), Münchner Kammerspiele; vanaf 27/9, München. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Theater + Drama (94%) 
 

Industry: Entertainment + Arts (88%) 
 

Load-Date: August 28, 2014

 
End of Document





Theo Loevendie
de Volkskrant
29 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 6
Length: 542 words
Byline: NELL WESTERLAKEN
Body


Klassiek 
5 Componist Theo Loevendie (83) schreef een opera over de 17de-eeuwse filosoof Spinoza in opdracht van 
radioprogramma ZaterdagMatinee. 
Wat hebt u met Spinoza? 
'Zijn gedachtegoed ligt me na aan het hart. Hij zette het godsbesef op losse schroeven door te stellen dat God en 
de natuur uitwisselbaar zijn. Dat was behoorlijk atheïstisch en hij is daarvoor door de Joodse gemeenschap 
verbannen uit Amsterdam. Ik ben zelf atheïstisch opgevoed en ben net als Spinoza een geboren Amsterdammer. 
Daarnaast was hij een immigrantenkind. Ik was zelf lang met een Turkse vrouw getrouwd en heb twee half-Turkse 
dochters.' 
Als filosoof zat Spinoza vaak achter zijn schrijftafel. Hij verdiende de kost als lenzenslijper. Hoe maak je daar een 
opera van? 
'Het heeft lang geduurd voor ik dat wist. In zijn leven is geen sprake van jaloezie, van dramatische liefdes of van 
moord en doodslag. Het was wat dat betreft een saaie man. Ik laat het verhaal spelen in 1656, het jaar dat hij werd 
verbannen. Ik houd me zo veel mogelijk aan het historische verhaal, maar sommige dingen heb ik moeten 
verschuiven. Spinoza kreeg les van een uitgetreden jezuïet en diens dochter Clara. Er zijn serieuze geruchten dat 
hij met dat meisje had willen trouwen. Zij moest in de opera, want anders krijg je alleen mannengebrom. Daarom 
ook wordt de rol van Spinoza gezongen door een countertenor, een vrij hoge stem dus. De verhouding tussen die 
ex-katholiek en de rabbijn van de gemeenschap die Spinoza heeft verbannen, heb ik zelf ingevuld: ze zijn water en 
vuur. 
Hoe ontwikkelt het verhaal zich? 
'De opera bestaat uit vier scènes. Het begint op de markt. Als kind hielp ik mijn stiefvader weleens op de markt met 
het verkopen van boter, kaas en eieren. Ik had nog een gebrekkig muzikaal gehoor, maar ik heb die marktstemmen 
goed in me opgenomen. Ze komen terug in deze opera. De rabbijn zegt tegen Spinoza: waar ben jij nou mee bezig 
met je atheïstische ideeën? Aanvankelijk zag ik die rabbijn als vijand, maar ik kreeg sympathie voor hem. Joden die 
uit Spanje waren verdreven vonden hier een veilig heenkomen. Dat zegt iets over hoe Nederland toen omging met 
vreemdelingen - een onderwerp dat nu weer actueel is. Het verhaal ontwikkelt zich naar de klapper in de derde 
scène: de zitting in de synagoge waar wordt besloten dat Spinoza de stad moet verlaten.' 
Hoe is de bezetting? 
'Er is een symfonieorkest, een koor van zestig man en er zijn vier zangers. Een vijfde rol wordt ingevuld door een 
blokfluit. Dat instrument was waanzinnig populair in de 17de eeuw. Blokfluitist Erik Bosgraaf komt steeds terug in 
de voorstelling, telkens met een grotere fluit. In de tweede scène speelt hij onder meer een stukje van de componist 
Jacob van Eyck die leefde in de 17de eeuw.' 
U bent bijna 84, nog plannen voor een volgende opera? 
'Nou, ik wil even een tijdje niks doen en andere boeken lezen dan over Spinoza. Misschien dat ik wat kleinere 
dingen ga doen. Maar je weet het nooit. Verdi's opera Othello werd beschouwd als zijn laatste werk. Daarna volgde 
toch nog Falstaff, een luchtiger werk en dat werd een groot succes.' 

Klassiek 
The Rise of Spinoza. Première 11/10, concertante uitvoering. Radiofilharmonisch Orkest, Groot Omroepkoor. 
Concertgebouw Amsterdam. http://concertgebouw.nl 
 
Graphic

 
Foto Guus Dubbelman / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (94%); Music Groups + Artists (75%); Music (69%); Theater + Drama (63%) 
 

Industry: Entertainment + Arts (63%) 
 

Load-Date: August 28, 2014

 
End of Document





Fotograaf eist toegang tot detentiecentra
de Volkskrant
29 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 8
Length: 64 words
Body


Kort geding 
Fotograaf Robert Glas hoopt met een kort geding tegen het ministerie van Veiligheid en Justitie toestemming af te 
dwingen om foto's te maken in Nederlandse detentiecentra voor vreemdelingen zonder verblijfsvergunning. Het 
ministerie heeft die toestemming tot dusver niet willen geven. Daarmee pleegt het, aldus Glas' advocaat Verbaas, 
inbreuk op de vrijheid van nieuwsgaring. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Justice Departments (94%); Law Enforcement (81%); Law Courts + Tribunals (69%) 
 

Load-Date: August 28, 2014

 
End of Document





Zelfopgeworpen spreekbuis van de 'heilige strijders'
de Volkskrant
29 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 7
Length: 453 words
Byline: JANNY GROEN, RIK KUIPER
Body


Profiel Abou Moussa 
Met de aanhouding van Azzedine C., alias Abou Moussa, zijn de radicale moslims in Nederland hun bekendste 
gezicht kwijt. De AIVD hield hem in de gaten. 
Als radicale moslims de afgelopen jaren ergens in Nederland de confrontatie zochten, dan kon je er donder op 
zeggen dat Azzedine C. - beter bekend als Abou Moussa - er bij was. Donderdag werd hij in Zuid-Duitsland samen 
met zijn tweede vrouw gearresteerd. Hij wordt ervan verdacht jongeren te hebben geronseld voor de jihad. 

De inlichtendiensten hadden Abou Moussa - een 32-jarige Nederlander van Marokkaanse afkomst - al langer in 
het vizier. Hij zat enkele jaren geleden in het 'beloftenklasje' van Fawaz Jneid, de radicale imam van de Haagse As 
Soennahmoskee. Ook maakte Azzedine C. deel uit van radicale groeperingen als Straat Dawah en Behind Bars, 
waarmee hij graag provoceerde. Zo wandelde C. in april 2012 met een stuk of tien andere mannen met baarden en 
djellaba's door de straten van Urk, waar ze luidkeels 'Allahoe Akbar' scandeerden en baden op straat. Daarmee 
voldeden ze naar eigen zeggen aan een heilige opdracht van God: ongelovigen het 'ware geloof' voorhouden. 

Voorjaar 2013 werd Abou Moussa voor het eerst in verband gebracht met ronselpraktijken voor de jihad. Ouders 
van Syriëgangers deden aangifte tegen hem en Murat Ö. - in de Schilderswijk bekend als Ibrahim de Turk. Ö., die 
in Syrië is gesneuveld, werd al eerder verdacht van ronselen voor de heilige oorlog, maar kwam telkens vrij wegens 
gebrek aan bewijs. 

Contact met de Syriëstrijders had Abou Moussa zeker. Hij hielp de Volkskrant vorig jaar met hen in contact te 
komen, voor een uitgebreid interview. 

Ondanks de aangifte ging Abou Moussa door met zijn strijd. In september 2013 verzamelde hij zich met enkele 
tientallen andere moslims voor een 'gezellige voetbalbijeenkomst' op een Haags trapveldje. Ze hingen een vlag op 
en scandeerden leuzen, waarna de politie het veld bestormde. De vlag, zo zei C. tegen de Volkskrant, was 'een 
islamitische vlag met het zegel van de profeet, die ook wordt gebruikt door sommige afdelingen van Al Qaida'. 

Dit jaar leek het of C. zich onaantastbaar voelde. Hij begon zich steeds brutaler te manifesteren, zowel op de 
sociale media als op de radicaal-islamitische website De Ware Religie. Zo prees hij eind juni het kalifaat dat IS in 
delen van Irak en Syrië had uitgeroepen. Eerst sprak hij via Twitter zijn steun uit, op 30 juni herhaalde hij zijn 
boodschap bij Nieuwsuur. Later trad hij nog op als spreekstalmeester bij de pro-Gaza-demonstratie van 24 juli, 
waar deelnemers met vlaggen van terreurbeweging IS zwaaiden en antisemitische leuzen scandeerden. 

De komende tijd zullen zijn strijdmakkers het zonder hem moeten doen. 
 
Graphic

 
Abou Moussa
Foto Julius Schrank
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Muslims + Islam (94%); Religion + Spirituality (88%); Law Enforcement (65%); Justice Departments 
(63%); Prisons (63%); Corrections (63%) 
 

Load-Date: August 28, 2014

 
End of Document





Straatintimidatie
de Volkskrant
29 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 774 words
Byline: ASHA TEN BROEKE
Body


'Dáááár moet een piemel in, daar moet een piemel in, daar moet een piemel in.' Dat zingt een kudde van een kleine 
twintig jongens naar de meiden die over een Terschellingse camping slenteren. De meisjes zijn hooguit een jaar of 
zeventien, en ze geven de jongens de standaardredactie: negeren. Meisjes leren in onze cultuur al jong dat je, 
wanneer je op zo'n intimiderende seksuele manier nageroepen wordt, maar beter kunt doen of je doof bent. Een 
weerwoord leidt al snel tot agressie. 'Nee is nee' is een aardig concept, maar het geldt niet op de camping of op 
straat. 

Als het aan het team achter het burgerinitiatief tegen straatintimidatie ligt, is zulk piemelgezang straks strafbaar. Ze 
willen 40 duizend handtekeningen verzamelen om het onderwerp op de agenda van de Tweede Kamer te krijgen. 
Het doel: een wet die bepaalde onverkwikkelijkheden strafbaar stelt. Actrice Gaya Branderhorst, één van de 
initiatiefneemsters, legde in Metro uit wat er precies verboden moet worden: niet het nafluiten door bouwvakkers en 
consorten, maar wel ergere zaken als sissen, achtervolgen, masturbatiebewegingen maken, hoer-roepen en op 
agressieve toon seksuele verzoekjes doen. 

Het idee erachter is uitermate jofel. Het burgerteam wil dat vrouwen niet langer op dagelijkse basis worden 
gereduceerd tot lustobject. Ze willen ook graag dat vrouwen in elke wijk op elk tijdstip ongehinderd en in alle blije 
vrijheid over straat kunnen gaan. Daar kan ik het natuurlijk alleen maar mee eens zijn. En toch zit die wet me niet 
lekker. 

Misschien is het gewoon omdat ik vind dat je, om hellend-vlak-technische redenen, niet alles wat rot is ook 
strafbaar moet maken. Zeker niet als je daartoe de uitingsvrijheid van je medeburgers moet beknotten. 

Of misschien komt dat doordat er een ongemakkelijk kantje zit aan het onderscheid tussen fluiten en sissen. Een 
kantje dat Andries Knevel oppikte en uitvergrootte, afgelopen dinsdag bij Knevel & Van den Brink. Eerst zette hij de 
toon door een stukje uit de documentaire Femme de la Rue zien, waarin filmstudente Sofie Peeters op straat wordt 
lastiggevallen door een variëteit aan gekleurde mannen. Vervolgens stelde hij Gaya Branderhorst de vraag: 'Is dit 
een allochtonenprobleem?' Toen ze ontkennend en genuanceerd antwoordde, leek hij haar niet te geloven en 
vroeg: 'Ben je nu politiek correct?' Daar hebben we een voorproefje, dacht ik, van de manier waarop de meer 
racistisch geïnclineerde feestnummers de geest van de wet voor onfrisse doeleinden naar hun hand zouden 
kunnen zetten. 

Of misschien is het de manier waarop de wet overduidelijk vrouwen tegen mannen moet beschermen. Branderhorst 
bevestigde dit bij Knevel & Van den Brink: 'Deze wet richt zich echt op intimidatie van vrouwen op straat', en 'het 
zijn mannen die dit doen, een minderheid van de mannen'. Het initiatief is dus niet bedoeld voor mij, zelfs niet als ik 
nu naar buiten loop en de mannen die het park schoffelen een opdringerig onzedelijk voorstel doe. Daarmee 
bevestigt het burgerinitiatief een seksueel rolpatroon waar ik eigenlijk liever vanaf zou willen, namelijk dat patroon 
waarin de man de dader, de agressor, de veroveraar, de jager is, en de vrouw de prooi, de bewaakster van de 
kuisheid. 

Of misschien is het de hopeloosheid van zo'n wet. Zelfs de burgerinitiatiefnemers hebben niet de illusie dat een 
boete ervoor zal zorgen dat er op straat minder geseksueelintimideerd wordt. Het gaat hen erom dat de overheid 
een signaal geeft dat dit ongewenst gedrag is. Net zoals regels tegen hondenpoep, stelde Branderhorst. Een goede 
vergelijking: ook daar is bij overtreding de pakkans minimaal en de beesten schijten ondanks een verbod stug door. 
De suggestie is dat het op de een of andere manier toch helpt dat de collectieve minachting voor deze 
poeperij/intimidatie ergens officieel op papier staat. 

Ik betwijfel dat. Want wat is nou het ergste aan een mafkees die seksuele toespelingen maakt? Dat lijkt me niet de 
afkeurenswaardigheid van de handeling zelf, maar de angst dat dit een aanloop is naar erger: een ongewenste 
aanraking, mishandeling, aanranding, verkrachting. 

Dat het om vrees draait, zie je ook in dat onderscheid tussen sissen en fluiten. Immers: wanneer bouwvakkers naar 
je fluiten, weet je dat ze niet achter je aan zullen komen om je in een donker steeg te misbruiken. Dat is een soort 
culturele afspraak: zij fluiten wel, maar bijten niet. Bij sissen, achternalopen en hoer-roepen ervaar je die zekerheid 
niet en dus slaat de angst toe. Een angst waar het burgerinitiatief niets aan kan veranderen, al is het idee achter 
hun wet nog zo sympathiek en het doel nog zo nobel. 
Bouwvakkers fluiten wel, maar bijten niet 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Sex + Gender Issues (94%); Sexual Harassment (88%); Sex Offenses (83%) 
 

Load-Date: August 28, 2014

 
End of Document





Obama heeft nog veel op zijn lijstje voor actie in Syrië
de Volkskrant
29 augustus 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 13
Length: 671 words
Byline: ARIE ELSHOUT
Body


Analyse Bestrijding IS 
Washington zoekt eerst bondgenoten voordat IS ook in Syrië wordt be-stookt. Dat wordt op zijn vroegst september. 
Maar er gaat iets gebeuren. 
Het vernietigen van een kankergezwel als Islamitische Staat 'zal niet gemakkelijk zijn en niet snel gaan'. Dat zei 
president Obama deze week. Hiermee dempte hij het gevoel van urgentie dat even was ontstaan na de onthoofding 
van de Amerikaanse journalist James Foley. Er is begonnen met verkenningsvluchten boven Syrië , maar volgens 
regeringsfunctionarissen komt een besluit over mogelijke luchtaanvallen pas in september. 

Kennelijk neemt Obama de tijd. Hij moet het eerst helemaal eens worden met zichzelf, hij moet bondgenoten zien 
te vinden en hij moet zijn volk weten mee te krijgen. En dat alles is niet eenvoudig. 

Wat Obama zelf betreft, is zijn grootste probleem dat hij nu geneigd is 'ja' te zeggen tegen iets waartegen hij 
precies een jaar geleden nog 'nee' zei: een interventie in Syrië. Toen tartten de Syriërs hem door zijn verbod op het 
gebruik van gifgas te negeren. Toch zag hij van ingrijpen af omdat er geen geloofwaardige oppositie tegen Assad 
bestond en hij niet wilde worden meegesleurd in een sektarisch wespennest. 

Nu wordt hij uitgedaagd door IS, dat dreigt nog meer Amerikanen te onthoofden in het gebied dat zij beheerst in 
Irak en Syrië. De voorwaarden voor een succesvol ingrijpen zijn er in een jaar tijd niet beter op geworden. Nog 
steeds is er geen overtuigende partner onder de oppositie. En erger nog, Assads positie zou door een Amerikaanse 
interventie tegen zijn vijand IS versterkt kunnen worden. Toch overweegt Obama dit keer wel over te gaan tot 
luchtaanvallen op Syrisch grondgebied. 

Er is eigenlijk één dwingende reden die Obama ertoe lijkt te brengen over de schaduw van 2013 heen te springen. 
Amerika kan wel proberen Syrië op afstand te houden, maar Syrië houdt geen afstand tot Amerika. Dat heeft het 
afgelopen jaar geleerd: IS rukte vanaf Syrisch grondgebied op naar Irak om vervolgens een acute bedreiging te 
worden van de Amerikaanse belangen en mensen daar. 

De Amerikaanse pers maakt uitgebreid melding van stenigingen, zweepslagen en afgehakte ledematen in Mosul, 
Iraks tweede stad. Geschreven wordt hoe IS met behulp van officieren uit het vroegere leger van Saddam is 
uitgegroeid tot een heel nieuw en gevaarlijk type organisatie: iets wat tussen een terreurgroep en een leger in zit. 

En het zijn niet alleen de media die alarm slaan. IS is een 'directe bedreiging van elk belang dat we hebben', zegt 
minister van Defensie Chuck Hagel. Obama zelf heeft nu al meermalen het woord 'kankergezwel' gebruikt. Het 
verplicht bijna als vanzelf tot actie: een tumor kun je niet laten voortwoekeren. Dat die bestreden gaat worden, is 
echter nooit helemaal zeker bij Obama. De term 'kankergezwel' is al vergeleken met de 'rode lijn' die hij trok ten 
aanzien van de inzet van gifgas in Syrië. Die liet hij overschrijden zonder Assad aan te pakken. Ditmaal ligt dat 
misschien anders. 

Waarschijnlijk neigt hij tot beperkt ingrijpen, maar wil hij eerst nog uitgezocht hebben welke bondgenoten hem 
zullen steunen, welke militaire risico's er zijn, hoe kan worden vermeden dat Assad profiteert, wat de juridische 
rechtvaardiging moet zijn van een luchtcampagne in een ander land en hoe verzet in het Congres kan worden 
overwonnen. Dat is een hele lijst. Daarom is het niet verwonderlijk dat regeringsfunctionarissen zeggen geen 
besluit te verwachten tot na de NAVO-top van eind volgende week. 

Veel bondgenoten houden zich op de vlakte als het gaat om het doen van militaire toezeggingen. Frankrijk is 
ronduit narrig. Het is nog steeds ontstemd dat Obama vorig jaar op het laatste moment van interventie in Syrië 
afzag. 'Vandaag zie we de gevolgen.' Assad houdt stand, vluchtelingen overstromen de buurlanden en 
terreurgroepen winnen terrein. 'Het gevaar is enorm', zegt president Hollande. Maar als Frankrijk besluit mee de 
doen, willen we 'garanties', zegt een Franse diplomaat. 
Een 'kankergezwel' kan VS niet laten voortwoekeren 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (92%); International Relations (75%); Terrorist 
Organizations (70%); Government Departments + Authorities (63%) 
 

Load-Date: August 28, 2014

 
End of Document





Denk je dat ik mag blijven?
de Volkskrant
30 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 932 words
Byline: ROLF BOS
Body


Vluchtelingen - Aantal asielzoekers stijgt aanzienlijk 
Europa begint de gevolgen te merken van de gewelddadige conflicten in het Midden-Oosten. De stroom 
vluchtelingen neemt toe. Opvangcentra zoals dat in het Duitse Zirndorf raken overvol. 
In Zirndorf hebben ze ook de kapel maar ingericht als Matratzenlager. Vrouwen en kinderen liggen dicht opeen in 
de ruimte; het zijn veelal moslims, rustig slapend onder een rooms-katholiek kruis. Hun mannen roken buiten een 
sigaretje. 

Elvis, Luciano, Tarik, Mohammed en Ammar komen uit respectievelijk Bosnië, Albanië, Irak, Libanon en Syrië en ze 
hebben maar één wens. Ze willen in Duitsland blijven. 'Deutschland gut Land', zegt Elvis. Hij is met de bus 
gekomen. Om werk te zoeken, want dat is er volgens hem in Bosnië niet 

Tarik is op de vlucht voor de bendes van IS. Hij betaalde 'vele duizenden dollars' aan smokkelaars om Fort Europa 
binnen te komen. Vrouw en kinderen zijn nog in Noord-Irak. 'Ik hoop ze binnenkort te mogen laten overkomen.' Hij 
wil in Duitsland als schilder aan de slag. 'Gaat lukken.' 

Mohammed, de Palestijn, is somberder gestemd. Hij vreest door Duitsland te worden uitgezet naar Hongarije. 
'Maar dan ga ik liever dood.' 

Ammar, uit Syrië, zegt: 'Er zijn banen, de Duitsers respecteren de mensenrechten, ze zijn vriendelijk voor ons. 
Iedereen in het Midden-Oosten weet dat. We willen allemaal naar Duitsland.' Ammar kwam per vliegtuig aan. Hij 
landde in Berlijn. 'De douaneambtenaar lachte naar me.' Het was de eerste glimlach in tijden die Ammar zag. 

In de Flüchtlingseinrichtung in Zirndorf in Beieren is ruimte voor 600 vluchtelingen. De aanwas is de laatste tijd 
echter zo groot, dat er al zo'n 1.600 mensen uit Oost-Europa, de Balkan en vooral het Midden-Oosten zijn 
ondergebracht. Dus werden op het voormalige kazerne-terrein ook garages en de kapel ingericht als slaapplek. 
Daarmee is de nood nog niet gelenigd. Er is een tent neergezet die onderdak biedt aan nog eens 200 
vluchtelingen. 
Mensensmokkelaars 
'Ja, er zijn nogal wat crises in de wereld', zegt Werner Staritz droogjes. 'Wij merken de gevolgen direct.' Hij is als 
Leiter der Zentralen Aufnahmeeinrichtung für Asylbewerber verantwoordelijk voor de dagelijkse gang van zaken op 
het terrein waar ooit SS'ers en later Amerikaanse soldaten gelegerd waren. 

Volgens het ministerie van Binnenlandse Zaken in Berlijn zullen dit jaar 200 duizend vluchtelingen in Duitsland 
aankomen. Het is een scherpe stijging in vergelijking met voorgaande jaren. De bulk van hen zet in het zuiden, in 
de deelstaat Beieren, voor het eerst voet op Duitse bodem. Daar moeten ze volgens de wet ook worden 
opgevangen. 

Afgelopen weekeinde plukte de politie nabij Rosenheim zestig vluchtelingen uit Eritrea en Syrië uit één trein. 
Staritz vertelt dat het regelmatig gebeurt dat mensensmokkelaars vluchtelingen 'zomaar' in de straten van het 
nabijgelegen Neurenberg afzet. 'De politie vangt ze daar op.' 

De vluchtelingen vragen allemaal asiel aan en worden naar opvangcentra gebracht. Daar blijven ze een paar 
weken tot een paar maanden, totdat ze, afhankelijk van het succes van hun aanvraag, verder over de deelstaat 
worden verspreid. 

Ook worden vluchtelingen ondergebracht in pensions. Zoals in het landelijke Kotzenaurach, waar, niet ver van 
Zirndorf, tientallen asielzoekers in Gasthaus Neue Krone zijn ondergebracht. Door oorlogsgeweld verdreven 
Syriërs tussen de klaterende beekjes en de bewegwijzerde wandelroutes in Mittelfranken. Het is niet alleen voor 
hen even wennen. 
Voorselectie 
Veel vluchtelingen hebben economische redenen om naar Duitsland te komen. Tot die groep worden de de grote 
aantallen Noord-Afrikaanse mannen gerekend, maar ook de inwoners van de Balkan en Oost-Europa die steeds 
weer opnieuw pogen Duitsland binnen te komen. 

Of ze hebben een andere reden, zoals pizzabakker Luciano uit Albanië, de met zijn vrouw in het opvangcentrum in 
Zirndorf zit. Hij is bang voor bloedwraak. Zijn broer doodde een man. Luciano vreest dat de familie van het 
slachtoffer hem nu over de kling wil jagen. 'Denk je dat ik mag blijven?' 

Het is de vraag die je hier het meest hoort, maar de kans op een positief antwoord is niet groot. Alleen voor 
vluchtelingen voor het geweld in het Midden-Oosten toont Duitsland zich grootmoedig. Tienduizend Syriërs wil 
'Berlijn' dit jaar opnemen. Een groot deel van deze legale vluchtelingen is al in kampen in het Midden-Oosten 
voorgeselecteerd. Zij komen per vliegtuig naar Duitsland. 

Een groot deel van de vluchtelingen in Zirndorf heeft een andere reis achter de rug. Het zijn de bekende verhalen 
van overvolle bootjes, van schofterig gedrag van Griekse douaneautoriteiten. 

Mohammed, achterkleinzoon van Palestijnse vluchtelingen uit Jaffa en opgegroeid in een kamp in Syrië, zegt: 
'Mijn moeder is in Aleppo bij een bombardement gedood. Ik heb smokkelaars 2.500 dollar betaald om me naar 
Griekenland te brengen. Daar heeft de politie me acht maanden opgesloten. Ze dachten dat ik de kapitein van de 
smokkelboot was.' Via Hongarije ('een slecht land voor vluchtelingen') geraakte hij in Duitsland. 'Hier wil ik blijven.' 

De vluchtelingen in het overbevolkte Zirndorf mogen de stad in, maar de meesten blijven op het terrein. 
Soennieten, sjiieten, christenen; ze eten en slapen naast elkaar. Het gaat goed, zegt Staritz, terwijl hij de eetzaal 
laat zien. 'De mensen eten in ploegen, ze wachten rustig op hun beurt.' 

'No problem', zegt een jonge Eritreër, terwijl hij een bord pasta opschept. 'Eten goed!' Naast hem bijt een Irakees in 
een appel. 

In een van de gebouwen van het vluchtelingenkamp is Café Europa gevestigd. Het is vandaag gesloten. 
 
Graphic

 
Vluchtelingen staan in de rij voor de lunch in het overbevolkte opvangcentrum in het Duitse Zirndorf.
Foto Daniel Rosenthal
Een gezin uit Irak op hun bed in de kapel.
Foto Daniel Rosenthal
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: August 29, 2014

 
End of Document





Verhalen
de Volkskrant
30 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk; Blz. 2
Length: 532 words
Byline: PETER MIDDENDORP
Body


Peter Middendorp 
De vluchtelingen die vorige week uit 'het Vluchtkantoor' zijn gezet, hebben een nieuw onderkomen gevonden in 
Amsterdam-West. In dat nieuw gekraakte kantoorgebouw zijn veel verhalen verzameld, meer verhalen nog dan 
vermoeide vluchtelingen. 

De meeste gaan over waarom ze niet gewoon teruggaan naar hun eigen land. Over kwijtgeraakte paspoorten, 
ambassades die reispapieren weigeren omdat de vluchteling tot de verkeerde factie behoort of te verwesterd is. 
Geen land wil de vrouw die opgroeide in Jemen, nadat ze in Saoedi-Arabië uit Somalische ouders werd geboren. 

Je weet niet wat er waar is van de verhalen, je kunt ze niet controleren. Er wordt veel gelogen en verzonnen, uit 
angst en ook wel uit berekening. Om dezelfde redenen wordt vermoedelijk ook veel verzwegen. Over verkrachting 
en vernedering vertelt het niet elke dag spontaan. Niet iedereen hoeft te weten hoe je denkt over je president. 

Na afloop van een kort bezoek heb ik wat zitten rekenen, en volgens mij kan er van hun verhalen weleens precies 
evenveel waar zijn als van die van ons. Van het geloof dat migratie te beteugelen is. Dat het iets is van deze tijd en 
nou net ons weer moet treffen. Het verhaal dat deze mensen ooit terug zullen gaan. 

Van de weeromstuit begon ik La Superba van Ilja Pfeijffer een nog betere roman te vinden dan ik toch al deed. De 
illegalen lopen daarin bij bosjes door Genua. Thuis in Afrika is iedereen bevangen door het verhaal van de rijkdom 
in Europa. Ze schraapten alles bij elkaar om de sterkste er te krijgen. Die crepeert nog liever in de straten dan toe 
te geven dat alles anders ligt en de achterblijvers daarmee hun verhalen af te nemen. 

Misschien zijn de Genuese illegalen verloren in een fantasie, zoals Pfeijffer schrijft. Over de vluchtelingen in de 
kraakpanden en -garages van Amsterdam kun je zeggen dat ze tussen hun verhalen en die van ons gevangen 
zitten. Ze leiden een vreemdsoortig, bijna fictief, stateloos bestaan, afhankelijk van hulp die ze van de wet niet 
mogen krijgen. 

Eigenlijk moet je hopen dat een onbarmhartige winter binnenkort wat gaten in onze verhalen vriest, zodat deze 
mensen in elk geval geholpen kunnen worden. Andere ontsnappingsroutes uit de verhalengevangenis zijn er niet, 
of veel minder aantrekkelijk. 

Je kunt bijvoorbeeld ernstig ziek worden. Doodgaan aan de gevolgen van een vechtpartij, zoals een jongeman uit 
de Vluchtgarage gebeurde. Je kunt achterover vallen in een trapgat en je nek en schedel breken, zoals een man in 
het Vluchtgebouw deze week. Vanwege asbest in het pand gingen de ambulancebroeders niet naar binnen, ze 
moesten de halfdode zelf naar buiten slepen. 

En je kunt gek worden, een optie die altijd openstaat - een enkeling heeft de gekte ook al bijna voor het grijpen. Op 
een dag veranderde een man in 'de ventilator' en deed niets anders meer dan rondjes draaien om zijn as. Tijdens 
een artsbezoek stonden drie mannen op om een denkbeeldig persoon te lijf te gaan. Wat op zich een gek verhaal 
is, omdat je vanaf drie getuigen eigenlijk niet meer kunt spreken van een fictief persoon. 

Peter Middendorp op Twitter: @Petermiddendorp 
De vluchtelingen in de kraakpanden zitten gevangen tussen hun verhalen en die van ons 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Literature (81%); Writers (64%) 
 

Load-Date: August 29, 2014

 
End of Document





Nu de Syriërs, straks de Libiërs en Irakezen
de Volkskrant
30 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 475 words
Byline: FOKKE OBBEMA
Body


Vluchtelingen - Aantal asielzoekers stijgt aanzienlijk 
Het aantal asielaanvragen in Nederland is met 90 procent gestegen ten opzichte van 2013. Het zijn vooral Syriërs, 
die ook massaal naar andere Europese landen gaan. 
De brandhaarden van het Midden-Oosten beginnen zichtbaar te worden in de Nederlandse asielcijfers. In juli 
kwamen ruim 2.000 asielzoekers naar ons land, een stijging van 70 procent ten opzichte van juli 2013. Syriërs 
vormden met ongeveer 1.100 vluchtelingen met afstand de koploper onder de aanvragers; daarna volgden de 
statenlozen met ruim 300 man. Gemeten over het hele jaar zijn er in de eerste zeven maanden 14 duizend 
aanvragen gedaan, een toename met 90 procent. De voorspelling is niet gewaagd dat die aantallen in de nabije 
toekomst veel hoger zullen worden. 

De Syriërs die naar Nederland komen, maken onderdeel uit van een veel grotere stroom vluchtelingen uit dat 
land. Aanzienlijk populairder zijn Duitsland en Zweden. Naar dat laatste land kwamen in de eerste zeven maanden 
van dit jaar bijna drie keer zoveel vluchtelingen als naar Nederland: ruim 41 duizend. Dat is te danken aan het 
ruimhartige toelatingsbeleid, maar de rek lijkt daar wel uit: de Zweedse minister van Financiën klaagt over de 
kosten van ruim 8 miljard euro die op zijn begroting drukken. Een populistische partij die zich tegen die 
ruimhartigheid keert, stijgt in de peilingen. Zweden zou dus wel-eens zuiniger kunnen worden, juist nu een verdere 
toename van vluchtelingen naar Europa voor de hand ligt. 

Een indicatie daarvoor is het aantal bootvluchtelingen dat zich aan een overtocht waagt. Voor hen staat de teller dit 
jaar op ruim 100 duizend, een aanzienlijke toename ten opzichte van voorgaande jaren. Het topjaar tot dusver was 
2011, het jaar van de 'Arabische Lente', met 64 duizend bootvluchtelingen. In vergelijking met dat jaar vertonen de 
politieke ontwikkelingen in Noord-Afrika en het Midden-Oosten een dramatische verslechtering. 

Vooral de gang van zaken in Libië baart zorgen, omdat de burgeroorlog vrij spel biedt aan mensensmokkelaars. 
Onder Kadhafi kregen die nog tegenspel van de Libische overheid - met Europees geld was Libië redelijk succesvol 
in het tegenhouden van boten. Maar nu is er nauwelijks nog sprake van een overheid Daarnaast bestaat het risico 
dat Libiërs zelf het geweld in hun land gaan ontvluchten. De voortdurende gruweldaden van Islamitische Staat 
hebben op Irakezen en Syriërs datzelfde effect. 

In het eerste land leidt de vervolging van 'ongelovigen' tot een uittocht van vooral yezidi's. In het tweede is sprake 
van een andersoortige toename van vluchtelingen. In de vluchtelingenkampen in de regio zitten 
honderdduizenden mensen. Een deel van hen is het wachten beu aan het worden. Bij gebrek aan perspectief op 
een terugkeer naar eigen land geven zij er de voorkeur aan hun toekomst in Europa te zoeken. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: August 29, 2014

 
End of Document





Eindelijk in 'het land van de vrijheid'
de Volkskrant
30 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 554 words
Byline: IRENE DE ZWAAN
Body


Vluchtelingen - Aantal asielzoekers stijgt aanzienlijk 
Ze raakten gewond tijdens demonstraties tegen het het Syrische bewind, werden opgepakt en gemarteld. Nu zijn 
Samir en Mohammed in Nederland. 
Mohammed Hamad (37) perst geregeld een vriendelijke glimlach op zijn lippen, maar zijn vermoeide uitdrukking 
verdwijnt daardoor niet. Twaalf dagen geleden is hij in het Brabantse Budel aangekomen. Met zijn 23-jarige neef 
Samir al-Akhras slijt hij tegenwoordig zijn dagen in de Nassau-Dietz-kazerne, die is omgebouwd tot 
asielzoekerscentrum. 

Samir is een student civiele techniek als de burgeroorlog in maart 2011 uitbreekt, Mohammed een succesvol 
ondernemer. Samen met zijn vrouw en vier kinderen woont hij in Harasta, een buitenwijk van Damascus. 

Tijdens de eerste demonstratie in Harasta, op 8 april, raakt Hamad meteen ernstig gewond. Op een YouTube-
filmpje is te zien hoe zijn witte hemd rood kleurt van het bloed. Drie kogels dringen via zijn borst, oksel en onderrug 
zijn lichaam binnen. Een ziekenhuis heeft hij nooit gezien. 'Te gevaarlijk, er werden mensen gearresteerd.' 

Zodra de wonden van Hamad geheeld zijn, gaan de twee weer de straat op. In oktober 2011 belanden ze in een 
complex van de militaire veiligheidsdienst, berucht om zijn kleine cellen (veertig man op 12 vierkante meter) en 
martelingen. 'Ik werd op twee planken gelegd', zegt Hamad. 'Mijn voeten en handen vastgebonden. Vervolgens 
werden die planken dichtgeklapt, zodat ik dubbelgevouwen zat, met mijn neus op mijn knieën. Uren werd ik zo 
alleen gelaten.' 

Akhras kreeg er vooral van langs met een zweep. 'Ik moest op mijn buik liggen en vervolgens ging de zweep alle 
kanten op.' 
Granaatscherf 
De mannen komen uiteindelijk vrij via de vader van Hamad, die goede connecties heeft met de baas van de 
veiligheidsdienst. Ze betalen een fiks bedrag en leggen een valse verklaring af. 

Acht maanden later staat de veiligheidsdienst weer op de stoep, maar na een amnestieregeling komen Hamad en 
Akhras na twee maanden vrij. Harasta is in de tussentijd omsingeld door troepen van Assad. De stroom is 
uitgevallen, er is geen water en de voedselvoorraad is op. Bovendien zijn er dagelijks beschietingen. Hamad wordt 
getroffen door een granaatscherf in zijn hoofd. Een flinke deuk in zijn schedel herinnert daaraan. 'Kijk', zegt Akhras, 
wijzend naar een snee die bij zijn navel begint en naar onderen doorloopt. 'De doktoren hebben een stuk darm 
verwijderd. Zonder verdoving.' 

De situatie is zo beroerd dat de twee besluiten te ontsnappen via een smokkeltunnel. Voor zonsopgang vertrekken 
ze met een groep van dertig man. De uitgang bevindt zich in regeringsgebied, bij een boerderij van mensen die 'te 
vertrouwen' zijn. Eenmaal aangekomen, blijken ze in een fuik te zijn gelopen. Er ontploffen mijnen en op het dak 
van de boerderij liggen scherpschutters. 'Ik kan me er weinig van herinneren, het verliep in een roes. Het enige dat 
ik dacht was: rennen. Veel van ons hebben het niet overleefd', zegt Hamad. 

Via smokkelaars bereiken ze na tweeenhalve maand Turkije. Hamad: 'Je laat alles achter: je familie, je zaak, je 
geld, je gezondheid.' Ze geven al hun geld uit aan smokkelaars, belanden onderweg in een overvolle boot die zinkt 
(meer dan dertig mensen komen om) en komen uiteindelijk zes maanden later in Nederland aan, volgens hen 'het 
land van de vrijheid'. 
 
Graphic

 
Samir al-Akhras (links) en zijn oom Mohammed Hamad
Irene de Zwaan
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Death + Dying (82%); Police Forces (69%); Chemical + Biological 
Weapons (67%); Weapons + Arms (67%); Prisons (64%); Children (63%); Bombings (63%) 
 

Load-Date: August 29, 2014

 
End of Document





Papi is in trance, de geest praat
de Volkskrant
30 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 3257 words
Byline: MAARTEN ZEEGERS
Body


Onder kwakzalvers - In felgekleurde flyers prijzen de tovenaars zich aan 
Als je in de Haagse Transvaalbuurt in de shit zit, kun je terecht bij tientallen geneesheren om je ervan af te helpen. 
En dat mag wat kosten. 
Maandag 
'He Sahbi', roept mijn Marokkaanse buurman. Hij staat in het trapgat en wenkt me naar binnen: 'Kun jij even een 
visitekaartje voor mij maken.' 

Een visitekaartje. 

Mijn buurman zit diep in de schulden en komt daarom voortdurend met nieuwe ideeën. De financiering van het 
zoveelste koffiehuis op de Hoefkade kreeg hij echter niet rond en ook de 'shoarmabus' waarmee hij op warme 
zomerdagen over het strand zou cruisen, kwam er nooit. 

Vanaf vandaag jaagt hij een carrière na als islamitisch geneesheer. 'Ik weet véél sahbi', bezweert hij. 'Ik heb 
jarenlang gestudeerd bij een sjeik in Marokko en ik heb zo veel boeken gelezen.' Mijn buurman spreidt hierbij zijn 
armen wijd uit om aan te geven hoeveel boeken dat wel niet moeten zijn. 

Hij is alleen wel vergeten dat hij al eerder verteld had dat hij al op 14-jarige leeftijd met zijn ouders naar Nederland 
is gekomen. Bovendien kan hij nauwelijks lezen en schrijven. 

'Het zijn goede zaken jongen', vervolgt hij. 'Als mensen problemen hebben, kun je zo al 50 euro vragen voor een 
eenvoudig medicijn. Als ze een beter medicijn willen, ja dan moeten ze natuurlijk ook meer betalen.' 

Hij scheurt een stuk van een oude envelop af, duwt een pen in mijn handen en begint te dicteren. Ik probeer hem 
ervan te overtuigen dat hij op zijn minst een gedrukte versie moet hebben, maar mijn buurman wuift dit weg. Hij 
weet niets van computers en voor het drukken van visitekaartjes heeft hij geen geld. 

Samen stellen we een tekst op, zowel in het Arabisch als het Nederlands: 

Imam al-Qadiri 

Geneesheer 

Geestenuitdrijver 

Bescherming tegen zwarte magie 

Wekelijks vallen er soortgelijke flyers, foldertjes en visitekaartjes (de een wat professioneler dan de ander) op de 
deurmat in het Transvaalkwartier in Den Haag. Doctor Moestafa, Mr. Tou, astroloog Shri Shri Kiran, allemaal 
hebben ze de oplossing voor mijn problemen. 

Het meest in het oog springend zijn de felgekleurde flyers vol taalfouten die Indiase pandits met bovennatuurlijke 
krachten aanprijzen. Pandit Ramdev, de 'meest machtige, succesvolle spiritueel van India' doet 'spirituele genezing 
voor het verwijderen van zwarte magie, kwade geesten en het hebben van pech'. Hij is, zo leert de folder, 
gespecialiseerd in allerlei soorten problematiek, waaronder 'vijand problemen, miskraamproblemen en man en 
huisvrouw relatie problemen'. 

De vorm, opmaat en inhoud van deze flyers zijn vrijwel gelijk. Soms bevatten ze zelfs letterlijk dezelfde tekst. 
Consulten met de pandit zijn 'vertrouwelijk en worden privé gehouden', alle religies zijn welkom (om de klantenkring 
niet onnodig te beperken) en ze geven 100 procent garantie. Alleen de naam van de pandit, adres en 
telefoonnummer verschilt steeds. Hier zit meer achter dan een enkel individu in geldnood. 
Dinsdag 
Ik besluit een kijkje te nemen op de adressen die op de flyers vermeld staan, maar nergens wordt opengedaan, een 
van de woningen waar een pandit zou moeten huizen, is zelfs volledig ontruimd. De telefoonnummers zijn allemaal 
doorgeschakeld naar hetzelfde antwoordapparaat Lyca, de mobiele provider waarmee je goedkoop naar het 
buitenland kunt bellen. Alleen bij pandit Venkatesh Shasthri krijg ik een man aan de lijn die Engels spreekt met een 
zwaar Indiaas accent. We spreken af bij de Turkse supermarkt, niet ver van mijn huis. 

Ik sta al een paar minuten te wachten, wanneer een Indiase man met spijkerbroek en op Nike Air Max komt 
aanlopen. Hij heeft een plastic boodschappentas bij zich. Niets wijst erop dat deze man een hindoegeestelijke is, 
behalve de rode stip op zijn voorhoofd. Hij stelt zich, enigszins aarzelend, voor als pandit Ramji (niet de naam van 
de flyer). 

Ramji is afkomstig uit India en is al bijna negen maanden in Nederland. Daarvoor heeft hij onder andere in Frankrijk 
gewerkt. De pandits van de flyers zoals Ramji komen meestal uit India of Sri Lanka. Het zijn een soort rondreizende 
geneesheren die heel Europa doortrekken om hun kunsten te vertonen. Is de markt slecht, dan trekken ze verder 
naar een andere stad. 

Na honderd meter schiet Ramji een portiekwoning binnen. (Niet het adres van de flyer). Direct links achter de 
voordeur bevindt zich een kleine hindoeïstische huistempel. Ramji gebaart dat ik op de grond moet gaan zitten, en 
verdwijnt dan om zich om te kleden. 

De mandir ziet er indrukwekkend uit. De hele muur is beplakt met posters van hindoegoden en versierd met 
blauwe, rode en groene lampjes. Op de grond staat een altaartje met een beeld van de achttienarmige god Durga, 
gezeten op een tijger. Voor het beeldje ligt exotisch fruit: mango, banaan, kokosnoot, passievrucht. Her en der zijn 
ook brieven en persoonlijke giften tussen het fruit gestopt. Ik pak een ingelijste foto van de offerrande, waarop een 
oude man en een kind staan. 

'Don't touch that', zegt pandit Ramji, terwijl hij de foto uit mijn handen grist en terugzet. Hij heeft zijn spijkerboek 
verruild voor een gele hindoestaanse tovenaarsmantel vol met ohm tekens. 'This is me and my Guru. I don't went to 
school, my Guru teach me everything.' 

Ramji gaat tegenover mij op de grond zitten en pakt een blocnote. Hij noteert in het Sanskriet mijn naam en 
geboortedatum, en begint dan mijn hand te lezen. 'Oh yes, you have many problems. I can see it clearly.' 

De problemen lijken zich vooral toe te spitsen op mijn liefdesleven, omdat ik een gebroken liefdeslijn heb. 'You 
have two girlfriend, right?' 

'Niet dat ik weet.' 

'One girlfriend then, she is from Suriname, right?', waagt de pandit een tweede poging. 

'Ik ben getrouwd.' 

De pandit krabt even achter zijn oor. 'Whatever. You are not happy, because she doesn't love you.' 

'Ze houdt niet van mij?', reageer ik verbaasd. 'Maar hoe kan dat?' 

'Someone has made some black magic for you.' 

Lap. Dat heb ik natuurlijk weer. Wie zou het op mij gemunt hebben? 

De pandit legt uit dat niet een bepaald persoon mij behekst heeft, maar dat ik een kruispunt ben gepasseerd waar 
iets door een tovenaar is achtergelaten. Ik denk aan het kruispunt van de Kempstraat voor de Turkse supermarkt. 
Het zou zo maar kunnen. 

'En wat moet ik nu doen? Scheiden van mijn vrouw?' 

De pandit schrikt even. Dat wil hij natuurlijk niet op zijn geweten hebben. Bovendien heeft hij andere plannen. 
Negen dagen lang zal hij voor mij bidden om de betovering te verbreken. Daarvoor heeft hij speciale spullen nodig 
die hij uit Rotterdam moet halen. Ook zal hij bij volle maan gebedsceremonies houden op een begraafplaats. Ten 
slotte zal hij naar het strand gaan om een speciale pop van mij te maken. 

'Hier op het strand van Scheveningen?', vraag ik. 

De pandit vindt het geen goed idee dat ik meega. Een pasfoto aanleveren is voldoende. 

'Once I start my prayers, you will immediately feel better', belooft Ramji. De pandit krabbelt een getal op zijn 
blocnote. 'And I will do all of this only for 480 euro's.' Hij laat me de blocnote zien, waarop inderdaad het getal 480 
staat geschreven. Dat is niet misselijk. 

Met het bekendmaken van de prijs voor de gebedsgenezing is ook gelijk het consult afgelopen. Ik vertel de pandit 
dat ik er nog even over moet nadenken en maak aanstalten om te gaan. Bij de uitgang van de mandir houdt hij me 
tegen. 'Oh yes, it is also 10 euro's for the consult.' 
Woensdag 
In het buurthuis van de Julianakerk zitten vier Hindoestanen te kaarten. Ze spelen een variant op het spel 
klaverjassen. Ik kijk mee over de schouder van een man met lichtblauwe trui en gouden oorbellen die luistert naar 
de naar de naam Hari. 'Wat wilde je ook alweer weten?', vraagt hij, terwijl hij zijn kaarten steekt. 

Ik vertel hem dat ik getroffen ben door zwarte magie. En dat ik via via gehoord heb dat hij de man is die mij daarvan 
kon afhelpen door middel van Surinaamse tovenarij. 

'Winti bedoel je zeker?' Hari opent het spel met harten aas. 'Ik ken wel iemand, maar die mensen die dat doen, die 
doen dat natuurlijk niet voor niets.' 

Ik knik. Dat heb ik gemerkt. 

'En er zitten natuurlijk ook heel veel kwakzalvers bij.' 

Ik knik opnieuw. De eerste slag is voor Hari. Hij stapelt de kaarten op en legt een nieuwe kaart neer. 

Hari heeft een paar maanden geleden zelf ook winti ondergaan. Hij had ontdekt dat zijn vriendin het achter zijn rug 
om deed met een ander. Om ervoor te zorgen dat Hari zoveel mogelijk buitenshuis was, had zijn vriendin een 
Antilliaanse tovenaar ingehuurd om voodoo op hem te doen. 

'Hoe kom je nou weer in contact met een Antilliaanse tovenaar?' 

Hari legt uit dat zijn ex-vriendin in de zorg werkt. 'Dan kom je gewoon veel verschillende mensen tegen. En dan 
raak je met elkaar in gesprek over zaken. Net zoals jij en ik nu.' 

'Wat voor voodoo heeft zij gedaan dan?' 

'Telkens wanneer ze ongesteld was, dan ging ze naar die Antilliaan toe met haar ongesteldheid. Hij sprak dan een 
toverspreuk uit en mengde haar ongesteldheid met allerlei andere dingen. Die deed ze dan vervolgens door mijn 
eten.' 

'Haar ongesteldheid?' 

'Ja, je weet toch, haar bloed.' Hari legt een nieuwe kaart neer. De andere mannen spelen onverstoorbaar verder. 
'Ja, dat deed ze niet door mijn rijst, want dat zie je natuurlijk meteen. Ze stopte het in dingen die niet zo opvallen, 
zoals bruine bonen.' 

'Maar waarom in godsnaam?' 

'Om mij het huis uit te krijgen, dat zeg ik je toch.' Hari zucht. 'Door die voodoo ging het echt heel slecht met mij. 
Depressies, huilbuien of ik kreeg het opeens heel warm. Totdat ik in contact kwam met deze man. Die heeft me er 
toen vanaf geholpen met wassies.' Hari legt een troefkaart neer en raapt de slag op. 'Niet in één keer natuurlijk. Ik 
moest wel voor een paar sessies terugkomen.' 

In het totaal koste de hele behandeling Hari 620 euro, maar dat lijkt hem nauwelijks te deren. 'Ik zat echt diep in die 
shit, weet je. Deze man heeft me echt geholpen. Hij is de beste die er is.' 

Hari haalt een notitieboekje tevoorschijn met telefoonnummers. Na even bladeren, vindt hij het nummer van de 
tovenaar. Zijn echte naam weet hij niet, hij kent hem alleen maar als 'Papi'. 'Je kunt Papi bellen voor een afspraak, 
maar zorg ervoor dat je niet alle details over de telefoon bespreekt. Je weet toch, de AIVD luistert altijd mee.' 
Donderdag 
Ik tref 'Papi' de volgende dag in het huis van zijn zus vlak bij station Hollands Spoor. De woning hangt vol met 
posters van hindoegoden. Bij het raam staan plantenbakken met groene scheuten die net boven de aarde 
uitsteken. Op de televisie is een Bollywoodfilm bezig. Het geluid staat irritant hard. 

'Je ziet er slecht uit', zegt Papi, die er vanwege zijn hoge leeftijd zelf ook niet al te best uitziet. 'Je hebt het zwaar te 
pakken, dat zie ik gelijk.' 

Papi is een ervaren tovenaar. Op zijn 20ste begon hij zich te verdiepen in Surinaamse magie en hij zit inmiddels al 
weer vijftig jaar in het vak. Elke dag komen uit heel Nederland mensen naar hem toe om van hun kwalen af te 
komen. Zowel Hindoestanen, christenen als moslims. Papi beweert duizenden mensen te hebben geholpen. 

Ik neem plaats tegenover hem op de bank en vertel hem over de zwarte magie. En over mijn gebroken liefdeslijn. 
Papi kijkt even ongeïnteresseerd naar mijn handpalm en vraagt dan naar mijn geboortedatum. 

'10 juli 1982.' 

'Juni of juli', vraagt hij voor de zekerheid. 

'Julij', herhaal ik. 

Papi bladert door een boek met afbeeldingen van de dierenriem. 'Dat is niet best', concludeert hij mompelend. 'Dat 
is zeker niet best. Je bent Tweelingen toch?' 

'Kreeft', verbeter ik - wat is dit nou weer voor een amateur. 

'Hmm ja, Kreeft, dat dacht ik al. Nee jongen, het gaat echt niet goed met jou. Dat zie ik zo.' 

Papi doet het horoscopenboek dicht en slaat vervolgens een nieuw boek open vol cirkels en vakjes. Drie keer moet 
ik met mijn vinger een rondje draaien boven een cirkel en dan stoppen in een van de vakjes. Achter in het boek 
staat de bijbehorende uitleg. Of Papi beheerst het Sanskriet niet, of de tekst sluit niet aan bij mijn problematiek, 
want Papi besluit om toch eerst een geest te raadplegen. De geest zal de juiste behandeling openbaren. 

De zus van Papi begint de vloer voor de televisie schoon te dweilen. Hierna gaat Papi op de grond zitten met een 
glas Ketel 1 jenever en een sigaar in een asbak. Geesten geven hun adviezen namelijk niet zomaar gratis weg, je 
moet hen eerst 'te eten en te drinken' geven. Ik kijk naar het beeldscherm waar Indiase vrouwen synchroon aan het 
dansen zijn. Het gezang is niet om aan te horen. 

Plotseling valt Papi languit achterover op de grond. 'Hij is nu in trance', legt de zus uit. 

Even later gaat Papi weer rechtop zitten. In het Hindoestaans begint hij tegen zijn zus te praten. 'Het is de geest die 
nu praat', verduidelijkt de zus. 'Papi is nu ergens anders.' 

Mijn aandacht wordt opnieuw getrokken door de dansende Indiase vrouwen. Als je beweert geesten te kunnen 
oproepen, doe dan ook een beetje je best en zet in ieder geval die tv uit. De vrouw ziet wat ik denk en zet het geluid 
zachter. Dan komt Papi weer bij bewustzijn. 

De geest die bezit had genomen van Papi's lichaam was een Indiaan uit het oerwoud van Suriname. Die vertelde 
dat ik een 'wassie' moest doen, een soort reinigende douche met oliën en geursels. In het geneeskrachtige water 
stopt Papi ook nog allerlei binnenlandse kruiden en donker bier. De ingrediënten zijn zo speciaal dat ze bij elkaar 
375 euro kosten. Voor zijn eigen diensten vraagt Papi ook nog eens 75 euro, die hij als volgt verklaart: 'Ik ga niet 
tegen jou liegen. Ik moet er zelf ook wat aan verdienen.' 

Daarnaast moet ik een medicijn nemen. Dit medicijn mag ik alleen op dinsdag of zondag slikken, aangezien het zijn 
helende werking alleen op die dagen heeft. Omdat ik overmorgen voor een week op vakantie ga, is het voor deze 
ene keer niet zo erg dat ik het morgen al inneem. Het medicijn kost 45 euro. 

Het idee om iets te drinken waarvan ik totaal niet weet wat het is, staat me eigenlijk een beetje tegen. 'Je hoeft niet 
bang te zijn voor het medicijn', stelt de zus van Papi me gerust. 'Ik zat zelf ook in die shit. Het helpt echt.' 

'Kijk, er zit wel alcohol in het medicijn', vult Papi aan. 'Maar dat is maar een heel klein beetje.' Papi toont de dop van 
de fles om aan te geven hoeveel jenever erin gaat. 'Maar ik doe er echt geen varkensshit in hoor.' 

Niet zo lang geleden was een imam uit een moskee in Den Haag langs geweest. Hij was bezeten door een jinn. 
Om de geest kwijt te raken, kreeg hij van Papi exact hetzelfde medicijn voorgeschreven. Na beraad in de moskee 
ging hij akkoord. Een moslim mag namelijk alcohol innemen op voorwaarde dat het op doktersvoorschrift is. En in 
feite is Papi een soort dokter. 'Dus daar hoef je je ook niet druk over te maken.' 

Papi vergeet te zeggen dat elke vorm van tovenarij in de islam ten strengste verboden is. 

Papi staat op. Hij heeft zo weer een nieuwe afspraak. Ik vertel hem dat ik zo snel mogelijk terug kom met het geld. 
'Breng het morgen vroeg maar, voordat je op vakantie gaat', zegt Papi. Daarop werkt hij me de deur uit. 

Daar kom ik goedkoop vanaf. 
Vrijdag 
De Paul Krugerlaan in Transvaal staat vol met Hindoestaanse winkeltjes die religieuze producten verkopen. Voor 
het meest uitgebreide assortiment moet je zijn bij Bharat Kings, een hindoe-superstore waar je werkelijk alles dat 
met het hindoeïsme te maken heeft, kunt aanschaffen. Van levensgrote godenbeelden tot potjes vet voor het 
branden van theelichtjes met Wali. Alleraardigst zijn ook de deurbellen met allerlei mantra's. 

Achter in de winkel staat verkoper Ramon. Ik vraag hem naar de prijs van een wassie. Hij pakt wat spulletjes uit 
een rek en legt ze op de toonbank. 'Olie, parfum en wat kruiden. Dat is bij elkaar 11,95.' 

'Dus niet 450 euro?' 

'15 euro maximaal. Maar dan heb je een hele sterke werking.' 

Ik ben duidelijk niet de eerste met deze vraag. Regelmatig komen mensen met tranen in hun ogen naar de winkel, 
omdat ze duizenden euro's hebben uitgegeven voor zaken die hier maar een paar euro kosten. 

De oplichters zelf komen ook winkelen. 'Deze gebedskaars kost bijvoorbeeld een tientje', zegt Ramon, terwijl hij 
een kaars uit het rek pakt. 'Ze vragen dan of ik voor die kaars een bon kan maken van 200 euro om aan hun 
klanten te tonen. Daar doe ik niet aan mee. Straks komen die mensen terug bij mij in de winkel en dan heb ik het 
gedaan.' 

Hij kan het niet nalaten om de concurrentie een trap na te geven: 'Maar die winkel hier tegenover doet dat gewoon 
wel, hoor.' 

Volgens Ramon zijn de meeste Hindoestaanse pandits oprecht, maar zitten er een paar rotte appels tussen, die hij 
het liefste publiekelijk aan de schandpaal zou willen nagelen. De pandits van de flyers zijn de grootste 
flessentrekkers. 'Een goede pandit heeft geen reclame nodig', zegt Ramon. 'Bovendien hoef je aan hen geen geld 
te betalen. Je kunt ze iets kleins geven om in hun levensonderhoud te voorzien, zoals een zak rijst of een boek. 

Oplichting is nog wel het minste probleem. Je kunt je zelfs afvragen in hoeverre het een probleem is, want veel 
mensen betalen veel geld, maar zijn enorm tevreden met de geestelijke placebo's die ze ervoor terugkrijgen. Veel 
erger is dat het soms helemaal misgaat. 

In 2006 kwam in Den Haag een anderhalf jaar oude peuter om het leven na een ritueel van exorcisme. Het kind 
was geschopt en geslagen met stokken, omdat in haar een duivelse slang zou huizen. Ramon kan zich ook nog het 
voorval herinneren van een pandit die in deze buurt een meisje had verkracht, nadat hij haar had wijsgemaakt dat 
hij haar alleen kon genezen als zij naakt op haar rug ging liggen. 

Hoewel de dader wist te ontkomen naar Suriname, liep het niet goed met hem af. 'Slechte daden komen altijd bij je 
terug', weet Ramon. 'Deze man is al op 42-jarige leeftijd overleden. Zijn lichaam was van binnen helemaal 
weggerot.' 

'Karma', vul ik aan. Ramon knikt. 

Het precieze aantal gevallen van oplichting en misbruik is onmogelijk te achterhalen. Er zijn namelijk maar weinig 
mensen die daadwerkelijk aangifte doen. Op het politiebureau Hoefkade hadden ze er in ieder geval nog nooit van 
gehoord. 

Ramon: 'Je moet begrijpen dat de mensen die naar pandits gaan, ook echt in hen geloven. Ze doen geen aangifte, 
omdat ze bang zijn dat de pandits vervolgens zwarte magie tegen hen gaan gebruiken, snap je?' 

'Maar hoe vaak gaan mensen nu eigenlijk naar dit soort pandits?', wil ik weten. 

'Wat denk jezelf?', antwoordt Ramon. 'Dit is Transvaal. Het mekka van de multiculturele samenleving. Elke dag 
bezoeken mensen pandits. Het is een hele industrie.' 

'Maar is het niet allemaal gewoon onzin?' 

'Absoluut niet', doet Ramon dit van de hand. 'Ik zal je in contact brengen met een pandit die alles weet over jouw 
verleden. Dingen die alleen jij kan weten. Dan zul je vanzelf overtuigd raken.' 

Ramon legt een formulier voor de aanvraag van een consult met een pandit op de balie. 'Dat kost dan wel 95 euro.' 
93 procent allochtonen 
De Haagse wijk Transvaal bestaat voor 93 procent uit allochtonen. In de naastgelegen Schilderswijk is dat 
ongeveer evenveel (92 procent). 
24 procent Surinamers 
In Transvaal wonen relatief veel mensen van Surinaamse afkomst, 24 procent, maar de meeste inwoners hebben 
een Turkse achtergrond (31 procent). 
14 procent aandeel westerse allochtonen 
Door de grote toestroom van Oost-Europeanen is het aandeel westerse allochtonen in de wijk sinds 2007 
gestegen van 5 naar 14 procent. 
Hmm ja, Kreeft, dat dacht ik al. Nee jongen, het gaat echt niet goed met jou. Dat zie ik zo 
Veel mensen betalen veel geld, maar zijn enorm tevreden met de geestelijke placebo's die ze ervoor terugkrijgen 
 
Graphic

 
Shiva, Brahma, Vishnu, Ganesha, Krishna: hindoegoden te kust en te keur in de Indiase superstore Bharat Kings in 
de Haagse wijk Transvaal.
Foto's Ivo van der Bent
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Hindus + Hinduism (94%); Sex + Gender Issues (63%); Children (63%) 
 

Industry: Retail + Wholesale Trade (84%); Fashion + Apparel (63%) 
 

Load-Date: August 29, 2014

 
End of Document





3 miljoen Syriërs naar buurlanden gevlucht
de Volkskrant
30 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 14
Length: 418 words
Byline: VAN ONZE CORRESPONDENT REMCO ANDERSEN
Body


De Verenigde Naties hebben deze week de driemiljoenste Syrische vluchteling in landen rondom Syrië 
geregistreerd. 'Steeds meer families arriveren in vreselijke toestand, uitgeput, bang, en met hun spaargeld volledig 
op.' aldus VN-vluchtelingenorganisatie UNHCR. 
'Bij de grens met Jordanië komen mensen aan die dagen hebben gelopen, bedekt met stof,' zegt Bathoul Ahmed, 
woordvoerder van de UNHCR in de regio. 'Kenmerkend is dat mensen die nu binnenkomen vaak al talrijke keren in 
Syrië zelf plaatsen zijn ontvlucht, omdat er geen eten was,of geen veiligheid. Als ze uiteindelijk de grens 
oversteken, is dat vaak het laatste redmiddel. Ze komen aan met vrijwel niets.' 

Tijdens en na hun vlucht worden vluchtelingen blootgesteld aan corrupte militairen, smokkelaars en 
huisjesmelkers. Vluchtelingen in Jordanië vertellen dat ze vaak honderd dollar per persoon hebben betaald om de 
grens over te worden gesmokkeld. Syrië zit vol controleposten, waar militairen smeergeld eisen. Het alternatief is 
een lange omweg, vaak te voet. 

In Libanon, dat geen officiële vluchtelingenkampen heeft, zijn de huurprijzen enorm gestegen. Het kleine land 
worstelt met ruim 1,1 miljoen vluchtelingen, op een Libanese bevolking van 4 miljoen. Huisjesmelkers vragen 
Syrische gezinnen 250 dollar per maand voor een garage - een paar jaar geleden de gangbare huur voor een 
meerkamerwoning op het platteland. 

Wie dat niet kan betalen, eindigt op bouwplaatsen of kerkhoven, in leegstaande kantoren of scholen of onder 
tentzeil verstrekt door hulporganisaties. In de Libanese Bekaavallei aan de Syrische grens wemelt het van 
geïmproviseerde tentenkampen, knutselwerkjes van houten latten met tentzeil of reclamemateriaal er omheen. 

De UNHCR heeft nog 2 miljard dollar extra nodig voor het einde van het jaar voor al die Syrische vluchtelingen. 
'Het is een gigantisch probleem voor ons,' zegt Bathoul Ahmed. 'De winter staat voor de deur en 2,4 miljoen 
mensen hebben hulp nodig om zich daarop voor te bereiden.' Winters in deze regio zijn nat en guur. In de 
Bekaavallei daalt de temperatuur dan tot onder het vriespunt. Vorig jaar vielen er doden tijdens de wind, regen, en 
vrieskou. Met name de zwakkeren ontvluchten Syrië: kinderen, ouderen, en volgens UNHCR steeds meer zieken 

De Syrische vluchtelingencrisis is de grootste waar UNHCR ooit meet te maken heeft gehad. Bijna de helft van 
de Syrische bevolking is nu op de vlucht. Naast de drie miljoen vluchtelingen in de regio, zijn in Syrië zelf nog 
eens 6,5 miljoen mensen ontheemd. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Weapons + Arms (64%); Chemical + Biological Weapons (63%); Disaster + Emergency 
Relief (61%) 
 

Load-Date: August 29, 2014

 
End of Document





Voor de veiligste wereld ooit is er wel erg veel oorlog
de Volkskrant
30 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 3094 words
Byline: ELINE HUISMAN
Body


TEN EERSTE Beschouwing: De slagveldparadox 
Na een zomer van de brandhaarden klinkt het wat vreemd om te stellen dat oorlog op zijn retour is, zoals 
conflictexperts doen. Is het erger dan ooit, en zo nee, waarom lijkt het dan zo? 
Wat zei u, een Derde Wereldoorlog op komst? Kom nou, we zitten er middenin! Was een nieuwe grote oorlog tot 
voor kort nog voer voor complotdenkers en andere nichebewoners, de paus verklaarde die vorige week allang 
begonnen: 'We beleven nu een Derde Wereldoorlog, zij het verspreid. De oorlog is overal.' 

De oorlog is overal en niet meekijken is geen optie: wie een beeldscherm heeft, ontkomt niet aan een bijna live 
ervaring van bombardementen op Gaza, de brute onthoofding van journalist James Foley door strijders van de 
Islamitische Staat of de vernederingen van Oekraïense soldaten door pro-Russische rebellen in het oosten van het 
land. 

Is het erger dan ooit? De vraag die in Caps Lock boven deze zomer hing, werd afgelopen week beantwoord. 'In de 
tien jaar dat ik dit werk doe, heb ik dit nog nooit meegemaakt', zei Juriaan Lahr, hoofd internationale hulpverlening 
van het Rode Kruis. 's Werelds ellende mag zijn vak zijn, de wanhoopskreet klonk helder. 'Zo veel oorlogen, dit is 
ongekend.' De wereld lijkt meer dan ooit in brand te staan. 

Lijkt? Ja. Want hoe obsceen het ook mag klinken, we leven in de vredigste tijd in de menselijke geschiedenis. 
Verruil de indringende beelden voor grijze tabellen, en het is onmiskenbaar: staten verklaren elkaar sinds het einde 
van de Tweede Wereldoorlog zelden nog de oorlog en het aantal mensen dat door oorlogsgeweld omkomt, is 
drastisch gedaald. In 1990 kwamen nog bijna 80 duizend mensen om in strijdgeweld, in 2013 lag dat aantal rond 20 
duizend. Op Latijns- en Centraal Amerika na dalen de doodslagstatistieken wereldwijd. De laatste update van de 
Global Peace Index bejubelt onze eeuw nog steeds als de vreedzaamste ooit - het rapport kwam uit in juni dit jaar. 

'De gigantische afname in geweld is de meest opvallende en minst gewaardeerde ontwikkeling in onze 
geschiedenis', schreef Steven Pinker in 2011 in zijn boek The Better Angels of Our Nature. 

In zijn bestseller, vertaald als Ons betere ik, laat de psycholoog van Harvard University zien hoe we door scholing 
en ontwikkeling steeds vredelievender worden. Neigingen tot wraak, uitbuiting en dominantie blijven weliswaar de 
aard van het beestje, we kunnen ze wel temmen. Pinkers hoopvolle evolutie in het kort: de opkomst van staten was 
de eerste stap uit de anarchie en het geweld van ons bestaan als jager-verzamelaars. Eén partij met een 
monopolie op geweld maakt de wereld een stuk overzichtelijker. Dankzij handel leerden we dat iedereen wint bij 
vrede. En dankzij onderwijs, lezen, reizen en publiek debat leerden we ook empathie voelen voor mensen buiten 
onze familie- en vriendenkring. Zo is niet alleen oorlog op zijn retour, maar ook geweld in bredere zin. Slavernij, 
moord, lijfstraffen, verkrachting en mishandeling werden uitgebannen of op zijn minst gedecimeerd. De rede kon 
aan haar zegetocht beginnen. 

Het is een verhaal dat in de zomer van 2014 op zijn minst merkwaardig klinkt. Juist de wreedheid lijkt in onze 
dagelijkse portie conflictnieuws aan een opmars bezig. Het beeld van journalist James Foley, in oranje gewaad 
geknield in de woestijn vlak voor zijn onthoofding, staat op ons netvlies gegrift. Net als het bericht van 276 
schoolmeisjes, ontvoerd door de islamitische organisatie Boko Haram in Nigeria, de ontvoering van Rode Kruis-
medewerkers in Afghanistan en bombardementen op een ziekenhuis in Gaza. 

Vroeger leek oorlog nog overzichtelijk, met twee regeringslegers, een afgebakend slagveld en soldaten die zichzelf 
herkenbaar aankleedden. Nu schuilt in elke burger een potentiële IS-strijder, kan zelfs een vluchtelingenkamp niet 
meer op veiligheid rekenen en is het aantal opduikende rebellengroepen nauwelijks bij te houden. Toch? 

'Etnische spanningen, separatisme en gewapende rebellie tegen autoritaire regimes zijn van alle tijden', zegt Ivan 
Briscoe, onderzoeker bij denktank voor internationale betrekkingen Clingendael. Met de reeks conflicten die na het 
eind van de Koude Oorlog losbarstte - van de Rwandese genocide tot de oorlog in Joegoslavië, kwamen ideeën op 
over 'nieuwe oorlog': ongrijpbaar en steeds vaker gebaseerd op etnische verschillen. Maar guerrilla-achtige 
oorlogen waren minder nieuw dan gedacht. 'In de literatuur over conflict waren de Eerste en Tweede Wereldoorlog 
lange tijd dominant', verklaart Willemijn Verkoren, hoofd van het Centrum voor Internationaal Conflict - Analyse en 
Management (CICAM) aan de Radboud Universiteit van Nijmegen. 'Dat leidde de aandacht af van andere 
conflicten, terwijl de Vietnamoorlog ook een guerrillastrijd was en in China begin 20ste eeuw de krijgsheren 
domineerden.' 

Wat wel nieuw is, is de rol van sociale media. 'Al Qaida stuurde tien jaar geleden nog old school videocassettes 
naar Al Jazeera, en dan maar hopen dat ze werden uitgezonden', stelt Beatrice de Graaf, hoogleraar Conflict en 
Veiligheid. Vandaag komen beelden en informatie in alle heftigheid binnen, en lang niet alleen via traditionele 
media. Zelfs wie een kantoorbaan heeft, lijkt via het beeldscherm dagelijks midden in het krijgsgeweld te staan. 

Maar de belangrijkste invloed op ons gevoel van onveiligheid zit hem in de politieke rol die sociale media hebben 
gekregen, stelt De Graaf. 'De terroristen van nu zijn ware makelaars in angst. Beelden zijn niet alleen van grotere 
kwaliteit en veel sneller beschikbaar, er wordt ook politiek mee bedreven.' 

En daarin zijn ze heel succesvol. Boko Haram in Nigeria is een goed voorbeeld. De beweging was al actief sinds 
2002, maar werd pas berucht sinds de reeks aanslagen vanaf 2009. 'Het is een soort wreedheidswedloop', zegt 
Thomas Morgan, onderzoeker bij het Institute for Economics and Peace, dat de Global Peace Index uitbrengt. 'Wie 
durft de gruwelijkste dingen te doen? Het is besmettelijk. De angst is groter dan de dreiging - een aanslag kost vaak 
maar een of twee levens. Dat is het succes van terroristen.' In de woorden van Briscoe: 'Manipulatie en 
transparantie zijn het yin en yang van sociale media.' 

De wereld mag veiliger zijn dan ooit, het geweld dat er is, wordt steeds zichtbaarder. Doordat we in een 
informatiemaatschappij leven, en doordat terreurgroepen dankbaar inspelen op de alomtegenwoordige 
beeldschermcultuur. Extreem geweld wordt een middel om de boodschap uit te dragen. 

Ook politici, activisten en publicisten buiten de gruwelijkheden politiek uit: 'De Iraakse regering van Al-Maliki 
gebruikte geruchten dat mensen levend werden begraven om de VS tot hulp te dwingen', zegt De Graaf. 'Maar je 
ziet het ook in de discussie rond demonstraties in Den Haag. Allerlei spookbeelden van IS worden op Nederland 
geprojecteerd.' Een gematigd geluid krijgt in het publieke debat geen kans meer, stelt De Graaf. 'De extremen 
worden uitvergroot in de snelheid van de informatiestroom.' 

Die extreme reactie heeft ook te maken met onze manier om met angst voor de dood om te gaan, stelt De Graaf. 
Als we met sterfelijkheid worden geconfronteerd, grijpen we terug op zekerheid in ons wereldbeeld; cultuur, 
normen, levensbeschouwing. 'Proefpersonen in sociaal-psychologisch onderzoek die beelden van 9/11 te zien 
kregen, werden niet bozer, banger of verdrietiger, maar werden positiever over hun eigen groep en negatief 
tegenover buitenstaanders', stelt De Graaf. 'Een stevig wereldbeeld geeft orde en stabiliteit in een broos bestaan.' 

Juist in de samenleving van vandaag is dat stevige wereldbeeld zoek. Onze wereld is zo ingewikkeld en 
onoverzichtelijk geworden, dat we ons onzekerder voelen, legt Hans Boutellier uit, directeur van maatschappelijk 
onderzoeksinstituut Verwey-Jonker. 'We leven in een netwerksamenleving. Sociale verbanden zijn losser en we 
hebben met veel meer verschillende mensen en culturen te maken.' Zonder vaste structuren groeit het gevoel van 
onbehagen, zegt Boutellier. 'In de Europese cultuur is twijfel en scepsis tot kunst verheven. Bij dreiging van buiten 
is er geen stevig wereldbeeld waar we op terug kunnen grijpen. Ik voel het onbehagen zelf: vroeger dacht ik dat 
oorlog nooit in mijn leven zou voorkomen, maar dat is sinds een paar jaar weg.' 

De onveiligheidsparadox, noemt Boutellier het. We zijn steeds veiliger, maar daarom banger te verliezen wat we 
hebben. En dus verzuchten we bij gruwelijk nieuws hoe erg de beschaving toch kan zinken, in plaats van onze 
verbeterde omstandigheden te prijzen. 

Maar er is meer aan de hand, stelt politicologe en historica Verkoren. Dat juist de laatste maanden de conflicten 
erger lijken dan ooit, komt doordat het ook minder ver van ons bed is. 'De ramp met de MH17 is een sterk 
voorbeeld. We kunnen onze ogen niet sluiten, het raakt ons. Dat geldt ook voor wat er gaande is in Syrië en Irak -
Nederlandse journalisten worden ontvoerd en ook jongens van hier doen mee aan de strijd.' Over Mali lezen we 
meer dan over Congo of Soedan - simpelweg omdat Nederland militair betrokken is bij de burgeroorlog die daar 
woedt. 'Globalisering is hier de sleutel. We kunnen ons steeds minder los zien van de rest van de wereld', aldus 
Verkoren. Of zoals De Graaf het zegt: 'De Koude Oorlog zette een kaasstolp over Europa. Nu die voorbij is, zien we 
steeds scherper dat de wereld al heel lang in brand staat.' 

De angst voor de situatie in Oekraïne zit dan ook niet in de ernst van het conflict of het aantal doden, maar in de 
kans dat het uitloopt op oorlog tussen Rusland en Oekraïne - en het risico dat Europa in zo'n oorlog wordt 
meegesleurd. 'Oorlogen tussen regeringslegers zijn een stuk dodelijker, simpelweg omdat je met professionele 
legers te maken hebt', stelt Briscoe. 'Maar het risico op een oorlog tussen staten is beperkt. Geen van de partijen 
heeft erbij te winnen.' 

Perceptie is dus een onbetrouwbare gids in conflict, weet Briscoe. Maken we ons zorgen om niets? Niet helemaal. 
Ook de cijfers vertellen niet het hele verhaal en lijken de wereld soms zonniger voor te stellen. Informatie 
verzamelen in conflictgebieden is heel moeilijk. Strijdende partijen manipuleren de cijfers in hun eigen voordeel, en 
aantallen vluchtelingen, slachtoffers en doden zijn vaak zelfs helemaal niet te meten. Het Uppsala Conflict Data 
Program (UCDP), een gerenommeerd onderzoeksprogramma van de Zweedse Uppsala-universiteit, publiceert al 
sinds de jaren zeventig cijfers over gewelddadige conflicten. Afgelopen jaar bracht het voor het eerst geen cijfers 
naar buiten over het aantal slachtoffers in Syrië - ze waren te onbetrouwbaar om te publiceren. 

'In conflictstudies is het hip om naar de cijfers te kijken', stelt Verkoren. 'Daarmee kun je grote verhalen vertellen. 
Dat is mooi, maar ook beperkt.' Een fout waar ook veel media in trappen, valt haar collega en polemoloog Leon 
Wecke bij. 'Het fysieke geweld wordt uitvergroot, terwijl de collectieve frustraties die daaraan ten grondslag liggen 
nauwelijks worden onderzocht. Een conflict is meer dan een serie gewelddadige handelingen.' Bovendien, stelt 
Wecke, is het de vraag of het aantal doden wel een goede indicator is voor de ernst van het conflict. Voor de 
oplossing van conflicten is het belangrijker om te weten waar de strijd om gaat. Gaat het om verschillende belangen 
of verschillende opvattingen? In het laatste geval zijn vredesonderhandelingen vaker succesvol, want opvattingen 
kunnen makkelijker naast elkaar bestaan. 

Telde het UCDP in 2013 nog 33 conflicten wereldwijd, de website http://conflictenteller.nl - een initiatief van onder 
meer het ministerie van Buitenlandse Zaken - telt er momenteel 53. Verschillende definities van conflict bieden voor 
elk wat wils, wat statistieken betreft. De manier om oorlog in cijfers te vatten is arbitrair, stelt Verkoren. 'Iets geldt nu 
als oorlog als er minstens 1.000 doden per jaar vallen en het conflict een politieke doelstelling heeft. Daarmee valt 
de 'drugsoorlog' in Mexico vaak buiten de statistieken - er zit officieel geen politiek motief achter. Maar de strijd kost 
duizenden levens per jaar.' 

Juist door globalisering en onderlinge betrokkenheid is recent conflict ook steeds moeilijker te categoriseren, stelt 
Verkoren. 'Geldt Syrië als een burgeroorlog? Het is meer een internationale oorlog die binnen één land wordt 
uitgevochten.' 

Wat vertellen de getallen ons wel? De eerste tien jaar van de 21ste eeuw waren hoopvol, stellen zowel Briscoe als 
Verkoren. Het aantal conflicten en de ernst ervan was wereldwijd relatief laag. Maar volgens de twee 
wetenschappers staat juist de laatste twee, drie jaar de winst in vrede en veiligheid serieus op losse schroeven. 'Als 
je inzoomt op de cijfers, zie je dat het aantal doden en conflicten sinds 2011 voorzichtig oploopt', zegt Verkoren. 
Het aantal gevechtsdoden is dramatisch omhoog geschoten sinds de burgeroorlog in Syrië - in 2012 kwamen van 
elke vijf gevechtsdoden er twee om in Syrië. 

'Hardnekkige, wrede en extreem dodelijke conflicten zijn terug', stelt Briscoe. 'Je ziet het in Irak, Syrië, Libië, de 
Centraal Afrikaanse Republiek en Zuid-Soedan.' Volgens hem ontstaat daarbij een nieuw type conflict, een 
mengvorm tussen gewapend conflict en crimineel geweld. Waar het bij een 'normaal' conflict gaat om controle over 
gebieden of de overheid, richten nieuwe strijdgroepen zich op economische controle. Vergelijkbaar met de 
drugskartels in Mexico, streven strijdende groepen in Libië, Syrië en Mali allereerst naar een vaste inkomstenbron 
door economische controle. 'In Mosul kan IS belasting heffen, groepen in Mali hebben een eigen economie op 
basis van kidnapping, in Libië komt het geld binnen door de mensenhandel', legt Briscoe uit. 'De staat bestrijden 
komt later, daarover maken ze zich niet druk. Zolang je de lokale bevolking maar domineert, heb je geld en macht.' 

Politiek conflict en crimineel geweld zijn zo steeds minder goed te scheiden. Strijders dwingen controle af met 
extreem geweld en intimidatie. De plaatselijke bevolking wordt onderdrukt, het rechtssysteem is vaak gebaseerd op 
geweld, en mensen slaan steeds vaker op de vlucht. Latijns-Amerika is het afschrikwekkende voorbeeld: het 
grootste humanitaire probleem daar is de massale stroom kinderen uit Guatemala, Honduras en El Salvador die 
crimineel geweld ontvluchten. 

Vredesmissies en onderhandelaars hebben geen schijn van kans in dit soort conflict verbetering te brengen, terwijl 
juist de internationale gemeenschap volgens Briscoe een belangrijke rol speelt in de verbetering van onze 
veiligheid. 

Bovendien is het aantal betrokken partijen per conflict extreem hoog. Dat constateert ook het UCDP: het aantal 
betrokken strijdende partijen was sinds 2002 niet zo groot, en ook toen was die piek uitzonderlijk sinds het eind van 
de Tweede Wereldoorlog. Dat maakt vredesonderhandelingen moeilijk: hoe groter het aantal rebellenorganisaties, 
hoe moeilijker het is er samen uit te komen. 

Die mengvorm van crimineel geweld en politiek conflict is de grootste uitdaging voor vrede in onze tijd, stelt 
Briscoe. 'Westerse overheden willen graag in gesprek kunnen met een overheid. 'Wat gaan jullie doen om het 
geweld te verminderen?' In ruil kun je steun geven. Maar in deze landen heeft de overheid geen enkele controle, en 
is de politie corrupt. Ze kunnen niets doen. Niet in Irak, niets in Libië, nauwelijks iets in Mali en Honduras.' 
Buitenlandse overheden kunnen alleen invloed uitoefenen via lokale proxy forces, oftewel: steun aan lokale 
strijders, zegt Briscoe. 'Je ziet het al bij de peshmerga's. Het risico is dat meerdere groepen van verschillende 
landen steun krijgen. Dan wordt een burgeroorlog een internationale burgeroorlog.' 

Maar steun aan lokale groepen of pogingen de staat te versterken nemen niet de voedingsbodem van geweld weg, 
stelt Verkoren. 'Niet alleen een sterke, maar ook een legitieme overheid is nodig, die bevolkingsgroepen gelijk 
behandelt', vult ze aan. Verkoren bestrijdt het beeld dat de 'vijanden van vandaag' de irrationele religieuze fanatici 
zijn, of de puur economisch gedreven criminelen. 'Dat gaat voorbij aan de frustratie die mensen in conflictsituaties 
drijft, die vaak legitiem is. Het aanpakken van de schrijnende ongelijkheid is van groot belang.' 

Steven Pinker vergeet in zijn verhaal over de grote trend naar vrede en veiligheid drie belangrijke dingen, volgens 
de conflictexperts. Zijn grote humanitaire revolutie, waarin marteling en verkrachting grotendeels tot het verleden 
behoren, blijft vooral beperkt tot het Westen. 'Het idee dat democratie ooit de hele wereld overspoelt, is niet langer 
vanzelfsprekend', zegt Verkoren. 'In veel staten is zelfs het monopolie op geweld niet onbetwist.' Zijn recept van 
economische ontwikkeling en onderwijs voor vrede is interessant, maar kan ook het tegengestelde opleveren. 'Ook 
opgeleide mensen die geen alternatief hebben, zoeken gefrustreerd hun heil in geweld of criminaliteit', zegt 
Briscoe. Kijk maar naar Mali, zegt hij, ooit het democratische voorbeeld van Afrika. Er ging veel ontwikkelingsgeld 
naartoe. Maar in de overgang naar democratie werd het noordelijke deel van het land niet gehoord, en niet 
gecontroleerd. 'Daar grepen gewelddadige groepen hun kans.' De belangrijkste bom onder vrede en veiligheid in de 
wereld is de toenemende sociale ongelijkheid. Want die speelt, benadrukken Verkoren en Briscoe, in ieder conflict 
een rol. 

Leven we in de vredigste eeuw ooit? Over de laatste honderd jaar bekeken zou dat best eens kunnen. Maar met 
Gaza, Oekraïne en de opmars van IS - nog niet in de statistieken - ziet de wereld er opnieuw een stuk somberder 
uit. Zeker als we hier dan nog het geweld aan toevoegen in Zuid-Soedan, de Centraal Afrikaanse Republiek, Libië, 
Nigeria en Mali - conflicten die minder media-aandacht genieten. Zoals Thomas Morgan van de Global Peace Index 
verzucht: 'De wereld zal minder vredig zijn in onze volgende editie.' 

oorlog tussen legers is het dodelijkst 

In de jaren vijftig werden wereldwijd gemiddeld zes internationale oorlogen - tussen staatslegers - per jaar 
uitgevochten. Sinds 2000 was dat gemiddeld minder dan een. Die daling is belangrijk. Hoewel het aantal 
burgeroorlogen tot begin jaren negentig toenam, daalde het aantal gevechtsdoden. Internationale oorlogen zijn veel 
dodelijker, simpelweg omdat de betrokken regeringslegers professioneler materiaal hebben en een groter budget. 
Het is een soort wreedheidswedloop. Wie durft de gruwelijkste dingen te doen? 
Politiek conflict en crimineel geweld zijn steeds minder goed te scheiden 
Bij dreiging van buiten hebben wij in Europa geen stevig wereldbeeld waarop we kunnen teruggrijpen 
 
Graphic

 
Rellen op het Onafhankelijkheidsplein in Kiev, begin augustus.
AFP
Een Hamasbrigade in Gaza-Stad.
Getty Images
Verwoeste huizen in Gaza.
AFP
Boko Haram-verdachten vastgehouden door het Nigeriaanse leger.
AP
Eerbetoon voor gedode Jemenitische soldaten.
Getty Images
Restanten van MH17.
ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); War + Conflict (84%); Defense Departments (69%); Rule Of Law (69%); 
Chemical + Biological Weapons (67%) 
 

Load-Date: August 29, 2014

 
End of Document





Eén korrel graan alstublieft
de Volkskrant
30 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 1302 words
Byline: JENNIE BARBIER
Body


Noord-Korea - Gevluchte schrijvers getuigen in hun poëzie van de verschrikkingen 
Gedichten van gevluchte Noord-Koreanen geven een inkijkje in het zo gesloten land. Sommigen waren voorheen 
propagandadichters. 
'Noord-Korea: waar een schrijver zijn eigen doodvonnis tekent als hij schrijft wat hij zelf wil schrijven.' Zo beschreef 
de dichter Do Myeong-hak ooit zijn geboorteland. Toen hij er nog woonde, moest hij gedichten aanleveren met titels 
als 'We zullen beter leven' en 'Machinegeweren bij Bochonbo', die tot doel hadden mensen te inspireren trouw te 
zijn aan het regime, hoewel hij zelf verzwakt was door uitputting en bijna stierf van de honger. 

Zijn gevoelens van onvrede en desillusie uitte hij in poëzie. Hij liet een tweetal satirische gedichten lezen aan een 
goede vriend, maar die bleek een spion en Do Myeong-hak werd opgepakt. Tijdens zijn tweejarige gevangenschap 
onderging hij psychische en lichamelijke martelingen. Uiteindelijk wist hij de staatsveiligheidsdienst ervan te 
overtuigen dat de vriend die hem verraden had zelf de gedichten had geschreven, in Do Myeong-haks handschrift, 
om hem te belasten. De vriend werd opgepakt en Do Myeong-hak kwam vrij. Hij ontvluchtte het land en leeft sinds 
2006 als dissident in Zuid-Korea. 

In vrijheid de wereld beschrijven is er in Noord-Korea niet bij. Alle vormen van kunst zijn gericht op het inspireren tot 
loyaliteit aan het regime van de Kim-dynastie. Literatuur, kunst, film, tv en radio worden nauwkeurig gecontroleerd 
en gecensureerd. Wie betrapt wordt op uitingen die in strijd zijn met de heersende ideologie wordt afgevoerd naar 
een strafkamp. 

Hoeveel Noord-Koreaanse schrijvers er vastzitten is niet bekend. Het Writers in Prison Committee van PEN 
International houdt een lijst bij met schrijvers die wereldwijd achter tralies worden gezet. In tegenstelling tot de 
meeste andere landen waar politieke dissidenten worden vervolgd, is er in Noord-Korea niet eens de schijn van een 
eerlijk proces of überhaupt enige vorm van rechtsgang. Politieke gevangenen verdwijnen gewoon, zonder enig 
spoor. 

Een aantal van de gevluchte schrijvers behoorde tot de inner circle van Kim Jong-il, de vorige leider. Een van hen, 
de dichter Jang Jin-sung, komt in september naar Nederland, om met zes andere Noord-Koreaanse vluchtelingen 
te spreken op een conferentie van de Universiteit Leiden. 

De gedichten van Jang Jin-sung en Do Myeong-hak, die nu secretaris is van de Noord-Koreaanse PEN-in-
ballingschap, bieden een inkijkje in het meest gesloten land ter wereld. Ze laten een heel andere realiteit zien dan 
de lofzangen die ze vroeger moesten schrijven: een van slavernij en onderdrukking, van een volk dat gebukt gaat 
onder armoede, van moeders die uit wanhoop hun dochter verkopen. En vooral: van een land dat honger lijdt. 
DO MYEONG-HAK 
Het gedicht 'Eenogige doorstaat de test' van Do Myeong-hak beschrijft de situatie in het Noord-Koreaanse leger in 
2000. Vanwege de behoefte aan meer strijdkrachten werd de drempel voor lichamelijke testen verlaagd, waardoor 
mensen die maar één oog hadden nu ook goedgekeurd konden worden voor militaire dienst. 'Het land van 
gekromden' beschrijft de realiteit van het Noord-Koreaanse volk, dat in armoede en verdrukking leeft zonder enig 
geluid van protest. 
Eenogige doorstaat de test 
Hoewel ik eenogig ben en niet in staat naar het leger te gaan 

is mijn lot beter. 

Klasgenoten, die me om mijn eenogig-zijn plachten te bespotten, 

worden gemarteld in het leger. 

Ik doe zaken, heb liefdesaffaires, geniet van mijn leven zoals het is. 

Waarom roept de partij-secretaris me nu opeens? 

Ze zeggen dat jongens met één oog zoals ik naar het leger kunnen. 

Wat is het toch een grappige tijd! 

Hoewel ik geen linker oog heb, kan ik heel goed schieten. 

Als ik nog maar het juiste oog bezat, dan rolde ik zo door de test. 

De oogbal is als een kogel voor een gewoon leger. 

Men dient toegewijd te zijn aan Kim Jong-il, ook het ene oog links. 

Nu is mijn lot dat van een hond zonder ogen. 
Het land van gekromden 
De trein die op een insectennest lijkt, stopt 

bij het laatste station voor de landsgrens. 

De mensen met gebogen heupen, 

verdrukt door handelswaar, storten zich 

met vlammende ogen, over het perron uit. 

Ze dragen hun last op hun rug om te leven 

en kunnen niet simpelweg wachten op hun beurt om te verhongeren. 

Mensen die het hebben opgegeven om hun rug te strekken; 

in dit land is het makkelijker om de gekromden te imiteren. 

De eigen schreeuw om, gericht op de wereld, de borst te rechten 

kan niet het strenge bevel van de realiteit trotseren 

dat de mens zal doden. 

Die dikke man daar, dronken van de juichkreten, weegt zwaarder 

dan de last om te overleven, besmeurd met tranen. 

Voor wie? Hoe lang nog? Vanwege welke misdaad? 

... ?????? ... 

Ah, het laatste station van de republiek 

waar gekromden, lijkend op vraagtekens, zich uitstorten. 
JANG JIN-SUNG 
Jang Jin-sung was hofdichter van Kim Jong-il. Ook hij raakte teleurgesteld in het regime, na meerdere 
ontmoetingen met Kim Jong-il. Hij verliet zijn gezin en ontvluchtte in 2004 zijn 

geboorteland. Over zijn ervaringen publiceerde hij Dear Leader. Zijn gedichten gaan voornamelijk over eten, of het 
gebrek daaraan. 'Mijn dochter in de verkoop' gaat over een voorval waarvan hij getuige was. 
Mijn dochter in de verkoop 
Uitgeput stond ze midden op het marktplein 

Voor 100 won* verkoop ik mijn dochter 

het karton hing om haar nek 

Naast haar het kleine meisje 

uitgeput stond ze midden op het marktplein 

De moeder, doofstom, staarde naar de grond 

en negeerde de verwensingen van voorbijgangers 

die woedend naar haar keken 

omdat ze haar moederschap verkocht 

ze had geen tranen meer 

Het meisje wist dat haar moeder ging sterven 

en begroef haar gezicht in de lange rok van haar moeder 

en brulde, maar de moeder stond onbewogen 

alleen haar lippen trilden 

Een soldaat stopte 100 won in haar hand 

Ze was niet in staat hem te danken 

'Ik koop je dochter niet, maar je moederliefde' 

De vrouw pakte het geld en rende weg 

Voor de 100 won kocht ze brood 

En rende zo snel ze kon naar haar dochter terug 

en propte het brood in de mond van haar dochter 

'Vergeef me, m'n kind' 

Midden op het marktplein huilde ze 

* 100 won is ongeveer 46 eurocent 
BAEK I-MU 
Baek I-mu (1985, Cheongjin) is een dichteres die deze naam in China aannam. Ze werd gezien als een literair 
wonderkind. Nadat haar moeder was omgekomen van de honger, werd ze een bedelkind. Ze waagde de oversteek 
naar China, waar ze de afgelopen tien jaar heeft gewerkt in een restaurant in een Chinese stad. Het weinige geld 
dat ze verdient, stuurt ze naar Noord-Korea om haar zus en neefjes te helpen, zoals haar moeder het had gewild. 
Een stervend kind 
Zeg, mevrouw die langsloopt met een bundel maïskolven op je hoofd, 

stop alstublieft even 

en kijk naar me om. 

Als u me slechts één korrel graan geeft 

kan ik mijn gesloten ogen openen 

en met moeite een enkel woord zeggen. 

Als u me twee korrels graan geeft 

zal ik mijn zintuigen terugkrijgen 

en kan ik misschien na mijn instorten hier weer opstaan. 

Geeft u me drie korrels, 

dan hervind ik mijn kracht 

en kan ik misschien weer lopen. 

Meer dan dat, lieve mevrouw, 

als u me een hele maïskolf geeft 

zal het een groot wonder in me teweegbrengen. 

Als ik die maïskolf op m'n borst geklemd houd, 

dan zou ik het aankunnen de Tumen Rivier over te steken 

en moeder te vinden die naar China is gegaan op zoek naar rijst. 
Moedermelk 
Zich verbergend in de uitgemergelde moederborst 

huilt de baby. 

Bedroefd om haar van honger huilende baby 

laat de moeder haar tranen de vrije loop, 

tranen die neervallen, de een na de ander, 

drup - drup 

De baby likt ze als een razende op. 
Vertaling 
De hiernaast gepubliceerde gedichten werden vertaald uit het Koreaans door PEN International. Job Degenaar, 
voorzitter van het Writers in Prison Committee van PEN Nederland, verzorgde de vertaling in het Nederlands. 
 
Graphic

 
In Pyongyang lichten in de vroege ochtend de beeltenissen op van de Noord-Koreaanse leiders Kim Il-sung en Kim 
Jong-il.
Foto David Guttenfelder / AP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Slavery (94%); International Relations (77%); Sex + Gender Issues (77%); Disaster + Emergency Relief 
(69%); Writers (69%); Sex Offenses (68%) 
 

Load-Date: August 29, 2014

 
End of Document





Bordkartonnen personages in tot het einde toe spannende roman
de Volkskrant
30 augustus 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 541 words
Byline: WINEKE DE BOER
Body


BOEKEN RECENSIE 
Schrijfster Karine Tuil (1972) is de dochter van Noord-Afrikaanse, Joodse immigranten die er alles aan deden om 
te integreren in de Franse samenleving. Haar moeder liet haar Latijn leren: elke avond een paar woordjes. Tuils 
integratie is geslaagd: ze studeerde auteursrecht en informatiewetenschap), schreef negen romans en werkt aan 
een filmscenario. 

Identiteit is haar thema. Haar personages kruipen in de huid van een ander, leiden een verborgen leven vol 
uitspattingen of blijken niet te zijn wie ze dachten dat ze waren. Ook in Een verzonnen leven; de personages zitten 
allemaal in een mal, waarnaar ze zich zo goed mogelijk voegen. Die mal wordt gevormd door de sociale druk om te 
presteren, status in de vorm van macht, geld of schoonheid die een vereiste zijn om te 'slagen' in het leven. 

Hoofdpersonen zijn Samir Tahar, Nina Roche en Samuel Baron; boezemvrienden tijdens hun rechtenstudie. Als het 
boek begint zijn ze 40. Samuel is een sociaal werker met literaire aspiraties en schulden. Hij woont samen met 
Nina, die nog altijd bloedmooi is en modellenwerk doet. Ooit waren ze verliefd op elkaar, maar nu zijn ze, al heel 
lang, elkaars gevangenis. Samir, als enige afgestudeerd, is een succesvol advocaat in New York. Samuel en Nina 
zien hem bij toeval op televisie en komen erachter dat Samir Samuels levensverhaal heeft gebruikt voor zichzelf. 

Samir is het meest uitgewerkte personage in het boek. Hij is een verleider, seksverslaafd, ambitieus, machtsbelust 
en kan niet tegen onrecht. Om aan een baan te komen veranderde hij zijn naam in Sam. Later kwam Samuels 
verhaal (joodse opvoeding, jong gestorven ouders) hem goed uit. Nu leidt hij het leven van een beroemde, rijke 
advocaat. Hij viert alle joodse feestdagen met zijn gezin en orthodox-joodse schoonfamilie, gaat naar de synagoge 
en eet koosjer. Het schuldgevoel jegens zijn moeder, die hoopt dat hij 'een goede moslim' is, koopt hij af met dure 
cadeaus. Hij heeft alles, maar kan nooit zichzelf zijn. 

Het komt tot een confrontatie tussen de drie. Ze ondergaan, na veel verwikkelingen, een catharsis. Aan het einde 
van de roman hebben ze een totaal andere sociale positie. Niemand is meer wie hij was, maar ze zijn ieder 
gelukkiger. 

Tuil zet hoog in, door te schrijven over maatschappelijke thema's als terrorisme en discriminatie. Het is bijna tot het 
einde toe spannend. Bezwaarlijk is dat de personages van bordkarton blijven. Tuil is een filmliefhebber en 
scenarist. Het is net alsof dit het scenario van een film is en er acteurs en dialogen nodig zijn om het tot leven te 
wekken. Zoals hier, wanneer Samir een slechte tijding te verwerken krijgt: 'Hij ontdekt breekbaar, broos te zijn, en 
voor een man die zijn sterke punt heeft gemaakt van zelfbeheersing, van zijn mannelijkheid, zijn kracht, is dat een 
vorm van lijden en het bewijs dat hij niet heeft afgerekend met dat verleden. Hij verliest, hij voelt het, het schip 
zinkt.' Daardoor blijft de complexe, vakkundig geschreven roman een beetje te cerebraal. 

FICTIE 
Karine Tuil 
*** 
Uit het Frans vertaald door Jan Pieter van der Sterre en Reintje Ghoos. 
De Bezige Bij; 448 pagina's EUR19,90. 
Het is net alsof dit het scenario van een film is en er acteurs en dialogen nodig zijn om het tot leven te wekken 
 
Graphic

 
Karine Tuil: Een verzonnen leven
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Writers (71%); Profiles + Biographies (63%) 
 

Load-Date: August 29, 2014

 
End of Document





Vluchtelingen moeten weg uit Haagse vluchtkerk
de Volkskrant
1 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 471 words
Byline: VAN ONZE VERSLAGGEEFSTER LIDY NICOLASEN
Body


De zestig uitgeprocedeerde vluchtelingen die sinds anderhalf jaar verblijven in de Sacramentskerk aan de 
Sportlaan in Den Haag, moeten hun vluchthuis morgenochtend om 9 uur hebben verlaten. Burgemeester Van 
Aartsen heeft die termijn gesteld. Het is nog onduidelijk of alle vluchtelingen gehoor geven aan zijn oproep of dat 
ze het laten aankomen op een ontruiming. 

De kerk is volgens de Haagse brandweer brandgevaarlijk en onvoldoende toegerust voor bewoning door een grote 
groep mensen. De gemeente bood de groep enige tijd geleden de winteropvang voor daklozen in de Zilverstraat 
aan als alternatief. De vluchtelingen zouden er de tijd krijgen tot rust te komen en zich te bezinnen op hun 
toekomst. 

In eerste instantie hebben de vluchtelingen het aanbod afgewezen. Ze willen meer privacy en betere 
voorzieningen dan er zijn in dit opvanghuis, lieten ze destijds weten. De afgelopen maanden is druk onderhandeld 
over verdere mogelijkheden, ook met Vluchtelingenwerk en andere vrijwilligers. 

Net als Amsterdam acht Den Haag de opvang van de vluchtelingen een taak van het Rijk. Omdat staatssecretaris 
Teeven (Justitie) niet reageert op de noodkreet van de grote steden, zoeken zij zelf een uitweg. Den Haag biedt, 
net zoals Amsterdam, de vluchtelingen 'bed, bad en brood', maar deed een stapje meer door zelf op zoek naar 
geschikte onderkomens te gaan. De gemeente is bang voor situaties als in de vluchtkerk en op andere 
vluchtplaatsen in Amsterdam, waar enkele vechtpartijen waren. Een van de asielzoekers van de Vluchtgarage in 
Amsterdam is vorige week overleden aan de gevolgen van een vechtpartij. 

De meeste vluchtelingen in de Haagse vluchtkerk zijn uitgeprocedeerd. Ze hebben in veel gevallen een 
verblijfsvergunning gehad, in Nederland ook een opleiding gevolgd, gewerkt en in een eigen huis gewoond. De 
vergunning werd in 2008 ingetrokken toen hun land van herkomst - met name Irak - weer veilig werd verklaard. 

Intussen is er in die landen veel veranderd als gevolg van gewapende conflicten. De afgelopen weken 
demonstreerden de Haagse vluchtelingen regelmatig voor de Tweede Kamer om erkenning te krijgen voor de 
uitzichtloze situatie waarin ze zijn geraakt. Irak is, zeggen zij, al vele jaren onveilig en de huidige situatie is door de 
opkomst van de Islamitische Staat en de strijd tussen IS en regeringsmilities voor hen dramatisch verslechterd. 

Ze zouden bij terugkeer ernstig gevaar lopen. Ze vragen Nederland de verblijfsvergunning opnieuw toe te kennen. 
Vluchtelingenwerk en andere organisaties hebben aangeboden hen te helpen met het voeren van nieuwe 
procedures. 

De groep vluchtelingen nam in januari 2013 intrek in de kerk. De weg was vrijgemaakt door krakers, die hen 
wilden helpen omdat ze weg moesten uit het tentenkamp op de Koekamp (bij het Centraal Station) waar ze vier 
maanden hadden gebivakkeerd. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: August 31, 2014

 
End of Document





Hoezo dansen op het slappe koord?
de Volkskrant
1 september 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 23
Length: 225 words
Body


Brief van de dag 
Er is sprake van een misverstand rond noodopvang van illegalen. Het asielbeleid zou vaak dansen op het slappe 
koord tussen de pijlers van juridische duidelijkheid en barmhartigheid (O&D, 28 augustus). 

Maar het Europees Comité voor Sociale Rechten (ECSR) van de Raad van Europa heeft deze zomer uitdrukkelijk 
bepaald dat ook illegalen bij de overheid aanspraak kunnen maken op basisvoorzieningen als onderdak, voedsel 
en kleding. Staatssecretaris Teeven kent die uitspraak. Niks dansen op een slap koord. Juridisch kan het niet 
duidelijker. Ook het College voor de Rechten van de Mens is zeer bezorgd over de behandeling van afgewezen 
asielzoekers - die trouwens een klein deel van alle illegalen in Nederland uitmaken. Het waarschuwde in juni voor 
calamiteiten (Ten eerste, 29 augustus). Ook daaraan schijnt de staatssecretaris geen boodschap te hebben. Nu is 
het College niet zo maar een clubje vluchtelingenpamperaars maar bij wet in het leven geroepen. 

Teeven lapt dus niet alleen het Europees, maar ook het Nederlands recht aan zijn laars. Van afgewezen 
asielzoekers verwacht hij dat zij zich bij de uitspraak van een rechter neerleggen. Laat hij dat zelf ook doen. Dat 
had de trieste gebeurtenissen in de Amsterdamse parkeergarage wellicht kunnen voorkomen. 

Cees van den Broek, voorzitter Stichting VluchtelingKinderen, Driebergen 
 
Graphic

 
Het bed van de overleden vluchteling Nasir Galid in de Vluchtgarage.
Foto An-Sofie Kesteleyn
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Justice Departments (68%); Immigration Law (62%) 
 

Load-Date: August 31, 2014

 
End of Document





'Als er nu iemand op me afkomt, krijg ik geen stoot, maar een knuffel'
de Volkskrant
1 september 2014 maandag

 
Copyright 2014 De Persgroep Nederland BV All Rights Reserved
 
 
Section: Sport; Blz. 12
Length: 504 words
Byline: IWAN TOL
Body


Na het voetbal Milko Pieren 
Naam 
Milko Pieren 

Leeftijd 
43 jaar 

Speelde bij 
Sparta, Cambuur, VVV, FC Zwolle 

Beroep 
Begeleider van mensen met een verstandelijke beperking 

Van nature ben ik vrij sociaal ingesteld, maar in de voetballerij heb je daar niet veel aan. Voor de wedstrijd sta je 
elkaar in een kringetje high fives te geven, maar zodra het fout gaat, wijst iedereen naar een ander. Die cultuur, het 
egoïsme, het afzeiken, begon me steeds meer tegen te staan. Toen ik 31 jaar was, ben ik gestopt. De vrijheid, de 
sportieve hoogtepunten en de verdiensten ten spijt. Ik paste niet in die wereld. De koek was op. 
Tijdens mijn voetbalcarrière had ik een cursus boekhoudkunde gedaan, maar ik wist ook wel dat mijn toekomst 
daar niet in lag. Bij toeval stuitte ik op een advertentie waarin de detentieboot in Rotterdam om toezichthouders 
vroeg. Voor ik het wist werd ik uitgenodigd voor een introductieavond en was ik aangenomen. Zo vreemd kan het 
dus lopen. Had ik op die ene dag niet die ene pagina in de krant omgeslagen, dan had mijn leven er nu heel anders 
uitgezien. 

Ik werkte met veelal uitgeprocedeerde vluchtelingen die in afwachting waren van uitzetting naar hun land van 
herkomst. Als toezichthouder was ik vooral aanspreekpunt. Ik nam de intakegesprekken af, maakte ze wegwijs en 
moest voor orde zorgen. 

Ik heb het meegemaakt dat mensen in hongerstaking gingen, zichzelf verminkten of agressief werden om maar niet 
terug te hoeven, maar ik heb het nooit mee naar huis genomen. Dat zeg ik niet om stoer te doen. Kennelijk kan ik 
dat soort dingen goed van me af zetten. Tien jaar betaald voetbal heeft me daarin geholpen: ik laat me niet snel 
raken. 

Een aantal jaren geleden ben ik met een studie SPW, Sociaal Pedagogisch Werk, begonnen. Die heb ik vorig jaar 
afgerond. Kwam dat even goed uit zeg, want rond die tijd kreeg ik ook te horen dat vanwege bezuinigingen mijn 
baan in het detentiecentrum per 30 juni van dit jaar ophield. Alsof het zo moest zijn kon ik op 1 juli aan de slag in 
Sliedrecht als persoonlijk begeleider van mensen met een verstandelijke beperking en ernstige gedragsproblemen. 

Ik help die mensen met de dagelijkse dingen, van ontbijt maken tot boodschappen doen zeg maar. Dat werk past 
helemaal in mijn straatje. Het sociale, waar ik in de voetballerij niets mee kon, kan ik in dit werk wel helemaal kwijt. 

Ik heb mensen altijd op afstand moeten houden. Niet je kwetsbaarheid tonen. In dit werk is het precies andersom: 
hier móét ik juist een band opbouwen met de cliënten. Dat is soms even wennen. Als er nu iemand op me af komt 
rennen, krijg ik geen stoot voor mijn kop maar een knuffel. 

Een van de dagactiviteiten is het klussen bij een voetbalvereniging. Hoewel ik maar een doorsneevoetballer was en 
die lange haren al lang niet meer heb, word ik toch nog vaak herkend bij zo'n club. Dan vragen mensen meestal: 
tegen wie heb je allemaal gespeeld? Op zo'n moment voel ik me toch een beetje trots. Uiteindelijk blijven toch 
vooral de leuke dingen je bij. De minder leuke dingen laat je varen. 
 
Graphic

 
Milko Pieren helpt een paar jongens met een beperking bij voetbalclub EBOH.
Foto Klaas Jan van der Weij
Milko Pieren
Foto VI
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Soccer (94%) 
 

Load-Date: August 31, 2014

 
End of Document





'Rechtsstaat moet spierballen tonen'
de Volkskrant
1 september 2014 maandag

 
Copyright 2014 De Persgroep Nederland BV All Rights Reserved
 
 
Section: Binnenland
Length: 1092 words
Byline: VAN ONZE VERSLAGGEVER GIJS HERDERSCHEÊ
Body


Strijd tegen radicalisering Interview Lodewijk Asscher, vicepremier en minister van Integratie 
Vrijdag presenteerde vicepremier Asscher voorstellen om het gewelddadig jihadisme te bestrijden. 'De wens om 
alle Nederlanders en de rechtsstaat te beschermen, is wat mij drijft.' 
Brave burgers hoeven niet te vrezen voor hun privacy. Het kabinet is niet van plan alle reizigers te volgen die 
Nederland binnenkomen of verlaten. Dit zegt Lodewijk Asscher, minister van Sociale Zaken, Werkgelegenheid en 
Integratie. 

Hij geeft een toelichting op de plannen die hij vrijdag met minister Ivo Opstelten van Justitie presenteerde. Die 
voorstellen moeten het gewelddadig jihadisme in Nederland tegengaan. In de plannen staat het opvragen van 
reisgegevens bij vliegtuigmaatschappijen. Fracties in de Tweede Kamer, VVD en PvdA voorop, tekenden meteen 
bezwaar aan met het oog op de privacy van gewone burgers, net zoals tegen een eerder vergelijkbaar plan. 

'Het zal', zegt Asscher nu, 'een toegespitst wetsvoorstel worden, minder vergaand dan het eerdere. Een voorstel 
dat de doelstelling helder formuleert. Bij de 130 Nederlanders bijvoorbeeld die al naar de terroristische bewegingen 
in het Midden-Oosten zijn afgereisd, is er een evident en legitiem belang om hun reisbewegingen te volgen. Daar 
gaat het om. 

'Natuurlijk hebben we de plicht heel terughoudend om te gaan met gegevens van mensen die geen aanleiding 
geven. Dat is precies afgebakend volgens de regels van de rechtsstaat. De voorstellen zijn bedoeld om de 
rechtsstaat te beschermen. Ik ben ook heel blij met de brede steun die ik in de reacties van partijen hoor, van SP 
tot CDA.' 
Wat brengt de vicepremier van alle Nederlanders ertoe een groep weg te zetten als slangen, als ongedierte, zoals u 
de afgelopen dagen herhaaldelijk deed ? 
'De wens om alle Nederlanders en de rechtsstaat te beschermen, dat is wat mij drijft. Het stelsel van grondrechten 
en vrijheden. Dat is heel fragiel en kwetsbaar. Hier vinden we dat misschien normaal, maar als je van een afstand 
kijkt, zijn er weinig plekken op de wereld waar de vrijheden en grondrechten zo goed geregeld zijn. Nu zien we dat 
sommigen onze samenleving verlaten en de lokroep volgen om onze samenleving kapot te maken. Daarom is het 
nu tijd dat de rechtsstaat spierballen toont en in actie komt.' 
U zet een ander weg als slang, als ongedierte en neemt daarmee de taal over van degenen die u verafschuwt. 
'Ik maak heel duidelijk wat voor valsheid er in hun boodschap zit. Welke adders er onder het gras zitten en welk gif 
zij verspreiden. Er is een grote behoefte, ook en vooral bij moslims, dit heel hard aan te pakken. We moeten 
iedereen, vooral de jongeren die vatbaar zijn voor dat gif, weerbaar maken en bewust maken van de vrijheden in 
ons land.' 
U wilt jihadisten de Nederlandse nationaliteit ontnemen als zij een tweede nationaliteit hebben. Zonder 
voorafgaande mogelijkheid tot verweer van betrokkene. Is het geen paradox dat u een fundamenteel recht opzij 
schuift om de rechtsstaat te beschermen ? 
'Alle grondrechten behalve het recht op leven zijn begrensd. Dat is logisch. Mijn vrijheid mag niet ten koste gaan 
van de jouwe. Ik mag geloven wat ik wil, denken wat ik wil, zeggen wat ik wil. Meningen mogen pijnlijk zijn of 
schuren. Ik sta pal voor die vrijheid van meningsuiting. 

'Maar als mijn opvatting betekent dat ik dat jou die vrijheid niet gun of dat ik jou wil doden, dan eindigt mijn vrijheid. 
Dat geldt ook voor het recht op staatsburgerschap. Dat kun je kwijtraken. Het gaat er puur om of wij in reactie op 
een kleine groep extreem gewelddadige terroristen bij de toepassing van deze maatregel de rechtsstaat goed 
beschermen. 

'Volgens bestaande regels zou denaturalisatie lang duren. Nu moet de rechtsstaat weerbaar zijn, spierballen 
hebben en durven gebruiken. Maar het blijft altijd een rechtsstaat. In die zin vecht je altijd met een hand op de rug. 
Maar in ieder mens zit zo'n drang naar vrijheid, dat geeft mij vertrouwen dat we altijd zullen winnen. Wij worden 
gecontroleerd door de rechter en door volksvertegenwoordiging.' 
Het intrekken van het Nederlanderschap is een uiterste noodmaatregel? 
'Er moeten heel goede redenen voor zijn met zeer ernstige feiten. Dat zullen we in het wetsvoorstel goed 
motiveren.' 
Zoals die meneer uit Almere die foto's verspreidt waarop hij gehurkt poseert met een rij afgehakte hoofden? 
'Dat lijkt mij een uitstekende kandidaat.' 
Wat is het verschil tussen het schrappen van de nationaliteit en het intrekken van het paspoort ? 
'Na het intrekken van het paspoort behoudt iemand het staatsburgerschap met bijbehorende rechten. Maar zonder 
paspoort kom je de grens niet over. Als iemand het staatsburgerschap kwijt is, kun je hem tot ongewenste 
vreemdeling verklaren en heeft hij geen rechten in Nederland meer. Als iemand oorlogsmisdaden heeft gepleegd of 
misdaden tegen de menselijkheid, kan hij altijd en overal worden vervolgd. Ook hier. En dat zullen we niet nalaten. 
Zo iemand laat je niet lopen.' 
Dit weekend is van vier volwassen in Huizen hun paspoort ingetrokken. Waarom laat u die niet vertrekken om hun 
paspoort in te trekken als zij daar zijn ? 
'Omdat zij zich willen aansluiten bij een terroristische beweging die misdaden tegen de menselijkheid pleegt en 
oorlogsmisdaden begaat. Ook dat is al strafbaar. We willen voorkomen dat ze misdaden begaan en terugkomen om 
anderen daarin in mee te slepen.' 
Is de hoge werkloosheid onder allochtonen geen voedingsbodem voor jihad-ronselaars? 
'Nee, zo simpel is het niet. De jihadisten komen uit alle lagen van de bevolking: hoog- en laagopgeleid, arm en rijk, 
autochtoon en allochtoon.' 
Stoft u niet een reeks bestaande maatregelen af? 
'We geven aan wat bestaand beleid is, waar we intensiveren en welke maatregelen nieuw zijn. Na de moord op 
Theo Van Gogh, alweer tien jaar geleden, zijn maatregelen genomen. Maar er is veel veranderd. Waar ze vroeger 
in huiskamers videobanden met haatpreken bekeken en die op de fiets uitwisselden, komt dat nu ouderwets over. 
Waar ze toen heimelijk bezig waren, is er nu schokkend poch-gedrag. Wat hetzelfde blijft, is dat we allianties 
moeten vormen met welwillenden. We moeten het gesprek aangaan. De zomer was heel naar. In een camerabeeld 
zagen we de giftige cocktail van Hitlergroet, IS-vlaggen en leuzen als 'dood aan de joden'. Dat is giftig. Neem ook 
dat moslimgezin in Brabant met kinderen van 3 en 1,5 jaar dat uit het niets een kogel krijgt opgestuurd. We moeten 
in gesprek blijven, empathie hebben met anderen.' 
Er is een grote behoefte, ook en vooral bij moslims, dit heel hard aan te pakken 
 
Graphic

 
Abou Moussa tijdens een anti-Israël-demonstratie op 24 juli in Den Haag. Hij werd vorige week aangehouden op 
verdenking van het ronselen van jongeren voor de strijd in Syrië.
Foto Julius Schrank
Foto ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Rule Of Law (94%); Religion + Spirituality (74%); Freedom Of Expression (67%) 
 

Load-Date: August 31, 2014

 
End of Document





Doodsverachting
de Volkskrant
1 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 558 words
Byline: SHEILA SITALSING
Body


Column Sheila Sitalsing 
Abu Mohammed heeft ook geen idee waarom mensen vanuit hun verwarmde woningen met Studio Sport op 
televisie en van gemeentewege onderhouden plantsoenen voor de deur vrijwillig afreizen naar de waanzin die 
Raqqa heet. Abu Mohammed, een schuilnaam, maakt deel uit van een groepje achtergeblevenen die met 
doodsverachting clandestiene filmopnames maken van het leven en het sterven in Raqqa. Vooral dat laatste neemt 
nogal gruwelijke vormen aan sinds de mannen van de Islamitische Staat daar binnenvielen en er de hoofdstad van 
hun kalifaat vestigden. 

Buitenlandredacteur Sacha Kester chatte via Skype met de undercoverblogger. Of hij is wie hij zegt te zijn, en of hij 
verblijft waar hij zegt te zijn, en of zijn bewering klopt dat er 'veel Nederlandse vrouwen' naar Raqqa zijn gekomen 
om actief de jihad te steunen: allemaal oncontroleerbaar. Omgekeerd moet hij er ook maar op vertrouwen dat de 
Volkskrant een vredelievend krantje uit een ver landje is en niet een bende IS-handlangers die erachter proberen te 
komen waar hij zit. Een collega werd eerder dit jaar ontdekt en vermoord door IS. 

'Normale mensen vertrekken juist', zei Abu Mohammed. Maar het wonderlijke aan de jihadreizigers uit het rijke 
Westen van wie iets bekend is, is juist dat er zulke 'normale' mensen tussen zitten. In een mooi verhaal in The 
Economist over Europese jihadisten komen ze langs, de oorlogstoeristen van wie we, als een van hen onze 
buurman was geweest, 'maar hij was zo normaal' zouden zeggen. 

Zo is er de 20-jarige Nasser Muthana uit Wales die bij vier universiteiten was toegelaten tot de studierichting 
medicijnen, van de studie afzag en vervolgens opdook in IS-filmpjes. 

Of die twee jongens uit Birmingham - later vervolgd wegens terreurdaden - die zo weinig van de godsdienst 
waarvoor ze wilden gaan vechten afwisten dat ze vlak voor hun vertrek naar Syrië nog snel even twee boeken 
bestelden: Islam for dummies en The Koran for dummies. Op Amazon.com, die onreine Amerikaanse, 
imperialistische firma. 

'Ik weet niet wat IS in hun hoofd heeft geplant', zegt Abu Mohammed tegen deze krant. The Economist doet een 
poging: de zucht naar avontuur en de wens te ontsnappen aan de dagelijkse sleur thuis in uitzichtloze baantjes. Het 
verlangen naar een eigen identiteit. De mobiliserende kracht van religie. De aantrekkingskracht van geweld en 
criminaliteit. De belofte van broederschap, glorie en machinegeweren. De filmpjes met biljartende en zwemmende 
jihadisten, waarin de jihad als een vakantiekamp - maar dan zonder alcohol - werd voorgesteld. 

Het blijft machteloos gissen. 

Zelf wil Abu Mohammed ook niet weg uit de hel waarin mensen worden gekruisigd of gestenigd en waarin vrouwen 
erop worden aangesproken als hun sluier te doorzichtig is. Omdat hij de wereld wil laten zien hoe zijn land wordt 
vernietigd zonder dat iemand er iets aan wil of kan doen. En ook omdat hij elders weinig perspectief heeft. 
'Vluchten naar Turkije? En daar als arme sloeber op straat slapen?' 

Daar heeft hij een punt. Vluchtelingen uit Syrië: het zijn er te veel, niemand ziet ze graag komen. Dit weekend 
sloeg wederom een boot vol Syrische vluchtelingen die clandestien Europa probeerden te bereiken op volle zee 
om. Er zijn inmiddels 36 doden geborgen. Wie weet hoeveel Abu Mohammeds daartussen zaten. 
De belofte van broederschap, glorie en machinegeweren 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Religion + Spirituality (75%); Muslims + Islam (69%) 
 

Company:  AMAZON.COM INC (53%) 
 

Load-Date: August 31, 2014

 
End of Document





'Waar kan ik hier roebels wisselen?'
de Volkskrant
1 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 5
Length: 1135 words
Byline: VAN ONZE CORRESPONDENT OLAF KOENS
Body


Reportage Opmars naar Marioepol 
Het Oekraïense grensstadje Novoazovsk staat vol tanks, maar de inwoners lijken daar niet mee te zitten. De 
rebellen zijn vriendelijk, geen Rus te zien. Of toch wel? 
De Zee van Azov schittert in een aanlokkelijk azuurblauw, maar een strand is er niet. De kust bij Novoazovsk, het 
Oekraïense grensstadje waar de rebellen met Russische steun vorige week een opmars zijn begonnen, bestaat uit 
rietvelden. Op het aangrenzende land grazen een paar koeien met scherpe horens. 

'Het lijken kalme beesten, maar je had ze moeten zien rennen toen hier geschoten werd', vertelt Raisa Timofejevna 
(55). 'Het was het Russische leger. Niemand durft dat openlijk te zeggen, maar ik doe het gewoon. Ik wil hier, in 
Oekraïne, in vrede leven. Wat de Russen hier te zoeken hebben, weet ik ook niet', verzucht ze. 'Alles was hier 
rustig, het Oekraïense leger zat verderop in de bossen, daar had ik geen last van. Nu zijn de wegen afgesloten. 
Mijn zieke moeder woont kilometers verderop, ik kan er niet naar toe.' 

In de begroeiing langs de weg liggen de voedselpakketten die door het Oekraïense leger zijn achtergelaten. 'Een 
cadeau van het Amerikaanse volk', staat op de felgele pakketten. Omdat de koeien aan de voorverpakte 
aardbeienjam gingen knabbelen, zijn de beesten nu bij de horens aangelijnd. In Novoazovsk lijkt niets aan de hand. 
De supermarkten zijn open, de cafés serveren zoete wijn van plaatselijke oogst. Dat het stadje vol staat met tanks 
baart niemand veel zorgen. De rebellen zijn vriendelijk, ze rusten uit, wassen zich en stellen verdedigende posities 
op. Van het Russische leger geen spoor. 

Of toch wel? Op een kruispunt stopt een groene terreinwagen zonder kentekenplaat. De bijrijder stapt uit met een 
kalasjnikov in zijn hand. 'Zeg eens, waar kan ik hier Russische roebels wisselen?', vraagt hij. Wolga wijst hen de 
weg. 'Het wemelt hier van de Russen, ik ben nota bene zelf een Rus', lacht Wolga. Hij vecht in het oosten van 
Oekraïne uit ideologische overwegingen. 'Het Russische rijk is ingestort, ik zal er alles aan doen om de glorie van 
weleer te herstellen.' 

De rebellen hebben nieuwe wapens en zijn zelfverzekerd. Ze zweren dat de tanks niet uit Rusland komen, maar op 
het Oekraïense leger zijn veroverd. Hebben de rebellen echt niet een steuntje in de rug uit Rusland gekregen? 
Wolga lacht. 'Wat kan ik zeggen. Rusland werkt ons tenminste niet tegen.' 

Dan duikt plots een rebel op met een zwarte baard en blauwe ogen. 'Bonjour, je m'appelle Gjoerza', zegt hij in 
accentloos Frans. Tot vorig jaar zat hij in het Franse vreemdelingenlegioen. 'Ik ben die kant opgegaan toen ik 
begreep wat een bende het Oekraïense leger is. Je kunt ook gewoon vechten voor geld. Dat heb ik gedaan.' 

Hij legt uit waarom de rebellen geen haast hebben. 'Ze zijn aan de Oekraiense kant inmiddels zo bang geworden 
dat ze zich vanzelf overgeven.' Bovendien heeft hij andere ambities. 'We trekken door tot de West-Oekraïense stad 
Lviv. Daar houden we onze overwinningsparade. Dan ga ik terug naar Odessa, neem een duik in de Zwarte Zee en 
dan pas ga ik terug naar Corsica.' 

De aanvoerder van de rebellen in het kleine kustplaatsje, Svat, vertelt hetzelfde. 'We hebben afgelopen week laten 
zien dat het Oekraïense leger niet zo veel voorstelt. Al die radicale nationalisten? Ze lopen met de staart tussen de 
benen terug wanneer het erop aankomt', zegt hij. De aanval kiest hij voorlopig niet. 'We weten precies waar ze 
zitten, maar schieten doen we niet. Nog niet.' De rebellen zijn van een ander kaliber. Het zijn geen mijnwerkers met 
een kalasjnikov, maar ex-soldaten en gepensioneerde officieren van de inlichtingendienst. 

Toch zijn een paar huizen in de stad onder vuur gekomen. 'Mijn man belde 's ochtends vroeg. Hij zei: ga maar in de 
kelder zitten. Ik was ontzettend bang. Zo bang ben ik zelfs tijdens de bevalling niet geweest', getuigt Ljoedmilla, een 
jonge vrouw die in het huis van haar zus aan de Hertzenstraat in Novoazovsk logeert. De oostzijde zit vol gaten, de 
boom in de kleine tuin ligt aan stukjes. Waar de raket vandaan kwam, is niet moeilijk te raden. Tussen de 
kinderkamer en de Russische grens ligt precies 10 kilometer. 

Ten westen van Novoazovsk is zo'n 20 kilometer niemandsland. De drukke vierbaansweg is leeg. In het dorpje 
Bezimmene, vrij te vertalen als dorp zonder naam, weet niemand meer wie de macht heeft. De inwoners zijn al 
vertrokken of blijven binnen. 

Terug in Marioepol zijn er juist een paar duizend inwoners op de been. Aan de rand van de stad zingen ze het 
Oekraïense volkslied, hand in hand. Jonge vrouwen paraderen met de Oekraïense vlag alsof het stuk asfalt naast 
de loopgraven een catwalk is. De twee vrienden Muhammed en Alexander klappen voor de meisjes en voor de 
soldaten die langsrijden. 'Ik ben een Krimtataar, hij een Afghaan, maar we zijn beide Oekraïners', legt Alexander uit. 

De twee vrienden komen uit Donetsk. 'Ik ben vorige week nog in de stad geweest, toen hebben de rebellen mijn 
auto afgepakt, de klootzakken'. Hij noemt de Russen fascisten, net als de Russen de Oekraïners fascisten noemen. 
'Dat zal allemaal wel, maar dit is mijn land', zegt Alexander. Dan trekt een colonne van Oekraïense soldaten voorbij, 
versterking voor de verdedigingslinie tegen de pro-Russische separatisten. 'Helden! Helden!', roept de menigte. 
Nieuwe economische sancties EU tegen Rusland 
De Europese Unie komt later deze week met nieuwe economische sancties tegen Rusland. Naar verwachting wordt 
de Europese kapitaalstroom naar Rusland verder afgeknepen en wordt het bestaande wapenembargo 
aangescherpt. 

De Europese regeringsleiders veroordeelden zaterdagavond de groeiende Russische militaire aanwezigheid 
(manschappen, tanks, raketten) in Oost-Oekraïne. Volgens de Litouwse president Grybauskaite bevindt de EU zich 
al in staat van oorlog met Rusland. Zij bepleitte militaire hulp voor Kiev. De andere leiders willen daarvan 
vooralsnog niets weten. Na een beraad van enkele uren besloot de EU eensgezind de in juli afgekondigde 
economische strafmaatregelen tegen Rusland aan te scherpen. Binnen enkele dagen komt de Europese 
Commissie met uitgewerkte voorstellen, waarna de lidstaten een besluit nemen. Bondskanselier Merkel verwacht 
zo'n besluit nog deze week, EU-ambtenaren denken dat de nieuwe sancties nog wel enkele weken op zich kunnen 
laten wachten. 

De EU is verdeeld over het instellen van steeds hardere sancties. Landen als Slowakije, Cyprus en Hongarije 
verwachten niet dat Moskou zijn beleid bijstelt, maar intussen lijden Europese bedrijven en landen onder 
tegenmaatregelen van Rusland. Merkel verklaarde dat zwaardere economische sancties het enige wapen tegen 
Rusland zijn omdat militair ingrijpen door Europa wordt uitgesloten. (Marc Peeperkorn) 
We hebben laten zien dat het Oekraïense leger niet zoveel voorstelt (Svat aanvoerder rebellen) 
 
Graphic

 
Bij een checkpoint net buiten Marioepol, op de weg naar Novoazovsk, controleren Oekraïense militairen een auto.
Foto Maria Toertsjenkova
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Weapons + Arms (88%); Terrorist Organizations (74%); Embargoes + 
Sanctions (68%); Armed Forces (63%) 
 

Load-Date: August 31, 2014

 
End of Document





Vier Huizenaren verdacht van aansluiting bij IS
de Volkskrant
1 september 2014 maandag

 
Copyright 2014 De Persgroep Nederland BV All Rights Reserved
 
 
Section: Binnenland; Blz. 11
Length: 472 words
Byline: VAN ONZE VERSLAGGEEFSTER CHARLOTTE HUISMAN
Body


Van twee gezinnen uit Huizen, het ene met vijf kinderen, het ander met één kind, heeft de politie de paspoorten 
afgenomen. De volwassenen, twee mannen en twee vrouwen, worden ervan verdacht dat zij op het punt stonden 
met de kinderen naar Syrië af te reizen om zich daar aan te sluiten bij de gewapende strijd van de terroristische 
organisatie IS (Islamitische Staat). 

Het ene stel is vrijdag aangehouden, het andere zaterdag. De vier volwassenen zijn tussen de 30 en 34 jaar oud. 
De zes kinderen, in de leeftijd van 8 maanden tot 9 jaar, zijn ondergebracht bij verschillende pleeggezinnen. 

De Algemene Inlichtingen- en Veiligheidsdienst (AIVD) had vrijdag burgemeester Hertog van Huizen en het 
Openbaar Ministerie ingelicht over de verdenking, alsook de politie en de Raad voor de Kinderbescherming. Direct 
ingrijpen was volgens de burgemeester noodzakelijk, omdat de koffers bij wijze van spreken al in de gang stonden. 

Hun paspoorten zijn vervallen verklaard, zolang er een vermoeden bestaat dat zij een gevaar zijn voor de nationale 
veiligheid. Dit betekent dat zij niet beschikken over het document en dat zij ook geen nieuw paspoort kunnen 
aanvragen zolang zij verdachten zijn. 

Het is voor het eerst dat om deze reden zo veel paspoorten in een keer vervallen worden verklaard. De 
inbeslagname van de documenten past in het vrijdag aankondigde kabinetsbeleid om strenger op te treden tegen 
radicalisering en jihadisme. Met deze tien komt het aantal inbeslagnamen van paspoorten wegens verdenkingen 
van jihadisme op 43. 

Bij de Marokkaanse An-Nasr Moskee in Huizen zegt een woordvoerder niet te weten om welke gezinnen het gaat. 
Hij verwacht dat de burgemeester snel op bezoek komt om het moskeebestuur over de kwestie bij te praten. 'Er is 
geen onrust ontstaan in de Marokkaanse gemeenschap', zegt hij zondagmiddag in het halletje van het gebedshuis. 

Sommige omwonenden zeggen dat het twee Marokkaanse gezinnen betreft. Een Marokkaanse man van begin 
dertig vertelt dat hij de Marokkaanse vader van vijf kinderen kent, die er nu van wordt verdacht dat hij zich wilde 
aansluiten bij de jihad. 'Een aardige jongen, met wie ik vroeger graag een potje voetbalde.' De andere opgepakte 
vader is volgens hem niet van Marokkaanse afkomst, maar 'een zeer fanatieke bekeerling, een Nederlander die 
moslim is geworden'. Ook diens broer zou eerder afgereisd zijn naar Syrië om er in een hospitaal te werken. 

Andere moslims in Huizen zeggen dat ze eerst meer informatie willen over de bewijzen die de autoriteiten hebben 
verzameld van de verdenkingen, voordat ze geloven dat plaatsgenoten zich willen aansluiten bij IS. 'Heftig dat de 
gezinnen meteen uit elkaar gerukt zijn, en dat de kinderen niet eens bij elkaar in één pleeggezin zijn geplaatst', zegt 
een van hen. 
Paspoorten van alle vier de volwassenen en hun kinderen in beslag genomen 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Children (94%); Police Forces (82%); Families + Children (70%); Justice Departments (67%) 
 

Load-Date: August 31, 2014

 
End of Document





VNG werkt aan landelijke regeling voor opvang uitgeprocedeerden
de Volkskrant
2 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 601 words
Byline: VAN ONZE VERSLAGGEVER TOINE HEIJMANS
Body


De kans is groot dat er een landelijke regeling komt voor de opvang van uitgeprocedeerde asielzoekers die nu op 
straat zwerven. De Vereniging van Nederlandse Gemeenten werkt aan een voorstel voor een 'dekkend netwerk' 
van noodopvang, zegt een woordvoerder. 

Een aantal gemeenten vangt al uitgeprocedeerden op, soms openlijk, soms versluierd. Staatssecretaris Teeven 
(Justitie) is tegen, maar 'je kunt als gemeente nu eenmaal geen mensen op straat laten zwerven, dan kunnen er 
verschrikkelijke dingen gebeuren', aldus de VNG. 

Maandag dronk de Amsterdamse burgemeester Van der Laan koffie met Teeven om een soortgelijk plan te 
bespreken. Van der Laan kampt met een groep uitgeprocedeerden die nu al twee jaar door zijn stad trekt. Een van 
hen kreeg gisteren een gemeente-begrafenis, nadat hij was gestorven aan de gevolgen van een vechtpartij. Een 
ander ligt in kritieke toestand in het ziekenhuis na een val van een trap in een gekraakt gebouw. Van der Laan wil 
hen kunnen opvangen zoals daklozen worden opgevangen, maar vindt dat vooral een zaak voor het Rijk. 

Tegelijk is het herbergen van vaak kwetsbare uitgeprocedeerden al jaren praktijk: op 51 plekken zijn 
noodopvangprojecten, vaak direct of indirect betaald door de gemeente. Die herbergen circa duizend mensen, zegt 
Rian Ederveen van de Stichting Landelijk Ongedocumenteerden Meldpunt. 'Het is fantastisch als er een landelijke 
regeling komt.' 

Utrecht biedt al jaren onderdak aan 150 uitgeprocedeerden. Gisteren vertrokken in Den Haag de meeste van de 
zestig Irakezen uit de Sacramentskerk. Ze woonden daar anderhalf jaar in slechte omstandigheden. De gemeente 
biedt twee maanden opvang aan. 

Teeven blijft tegen, of probeert de komst van noodopvang in elk geval zo lang mogelijk te rekken, uit vrees dat 
opvang nieuwe asielzoekers aantrekt. Er ligt een uitspraak van het Europees Comité voor de Sociale Rechten dat 
Nederland moet voorzien in basisbehoeften van illegalen, maar Teeven wacht met openbaarmaking en een 
reactie. 

De opvang van uitgeprocedeerde asielzoekers is al een probleem sinds er asielzoekers zijn in Nederland. De 
eerste keer dat er aandacht voor kwam, was in 1989, toen tientallen statenloze Palestijnen werden opgevangen in 
twintig kerken. Dat leidde tot politieke ophef. 

Telkens kent de discussie hetzelfde patroon: gemeenten en particulieren (vaak kerkelijke organisaties) zitten met 
dakloze illegalen omhoog en willen wat doen, maar de bewindslieden houden hun poot stijf omdat ze vinden dat de 
illegalen zelf moeten vertrekken en omdat ze strengheid willen uitstralen. Met het stijgen van het aantal 
asielzoekers werd de opvang grootschaliger en professioneler. Er waren zelfs gemeenten die een soort van 
identiteitspapieren aan hun illegalen gaven. 

Dat stopte in 2010. De gemeenten en het Rijk sloten een 'bestuursakkoord', waarin de gemeenten beloofden te 
stoppen met noodopvang; het Rijk beloofde werk te maken van het uitzetten van illegalen. Maar de inkt van het 
akkoord was nog niet droog of er was strijd over de uitleg. Gemeenten en opvangorganisaties vonden dat het Rijk 
de afspraken niet nakwam en beriepen zich op een clausule dat ex-asielzoekers die nog een procedure hadden 
lopen, wel opgevangen mogen worden. 

Zo ontstond een nieuw schemergebied: mensen die weg moeten, maar een reden hebben om dat niet te doen. Een 
deel vindt nu onderdak in de noodopvangprojecten - maar zij moeten aan gemeentelijke criteria voldoen en in elk 
geval nog een procedure hebben lopen. Een deel leeft op straat. En een deel bivakkeert in gekraakte panden als 
de Vluchtgarage of de Vluchtkerk. 

Pagina 11: Op naar het volgende stapelbed 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Property + Housing Regulation + Policy (74%) 
 

Load-Date: September 1, 2014

 
End of Document





Op naar het volgende stapelbed
de Volkskrant
2 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 11
Length: 832 words
Byline: VAN ONZE VERSLAGGEEFSTER CHARLOTTE HUISMAN
Body


Reportage - Vluchtelingenkerk ontruimd 
Levensgevaarlijk, oordeelde de brandweer over de situatie in de Haagse Sacramentskerk. 'Niet humaan', zegt de 
burgemeester. De zestig asielzoekers zijn elders ondergebracht. Opnieuw tijdelijk. 
Van afvalhout, oude dekens en plastic heeft Morshin (35) een piepklein kamertje gebouwd in de Sacramentskerk in 
Den Haag, er past net een bed en een tv in. Hier heeft de Iraakse Koerd de afgelopen anderhalf jaar geslapen, met 
ongeveer zestig andere deels uitgeprocedeerde asielzoekers. Die hadden in de kerk ook een eigen ruimte 
gebouwd uit afvalmateriaal. Het oogt als een overdekt en overbevolkt vluchtelingenkamp, waaruit een onprettige, 
zure geur opstijgt. 

Het komt niet als een verrassing dat de brandweer deze situatie als levensgevaarlijk heeft bestempeld. 
Burgemeester Van Aartsen laat de kerk maandagochtend om 9 uur ontruimen. Hij biedt degenen die dat willen een 
vervangend onderdak, voor de duur van twee maanden, in een opvanghuis met stapelbedden aan de Zilverstraat, 
op een bedrijventerrein in het zuidwesten van Den Haag. Het ministerie van Justitie heeft de burgemeester 
toegezegd dat de dossiers van deze groep met voorrang worden bekeken, of er voor sommigen wellicht nog 
kansen zijn. 

De meeste aanwezigen zijn niet blij met weer een tijdelijke verblijfplaats, maar ze gaan toch maar. 'We hopen 
vooral dat staatssecretaris Teeven (Justitie) onze zaak serieus neemt', zegt Morshin. De kapper met een grote 
tatoeage van een vogel op zijn bovenarm is in 2003 uit centraal Irak gevlucht naar Nederland. 'Wachten, wachten, 
wachten, dat is mijn leven', zegt hij. 'Nederland zegt dat het veilig is in Irak, maar ik heb daar familie verloren.' 

Morshin was een van de leiders van de vluchtelingengroep. Hij sprak bijvoorbeeld anderen aan op hun gedrag. 
Als iemand herhaaldelijk problemen veroorzaakte, belegde hij een vergadering. 'We hebben een enkeling uit de 
kerk gezet, vanwege bijvoorbeeld vechten. Dat kan echt niet in zo'n situatie.' 

Het merendeel van de vluchtelingen is Irakees, een aantal heeft zelfs een tijdelijke verblijfsvergunning gehad 
totdat het ministerie van Buitenlandse Zaken Irak in 2008 tot een veilig terugkeerland verklaarde. Gahlid (49) uit 
Bagdad was tot dat jaar beheerder van koelcellen in Alkmaar. Zijn Nederlands is bijna vlekkeloos. Hij noemt de 
aangeboden vervangende woonruimte 'te kort en te onzeker'. 'Dan worden we in november op straat gezet, midden 
in de winter.' 

Araz (37) vertelt dat hij als computerexpert na de val van Saddam Hussein met de Amerikanen heeft samengewerkt 
en dat hij daarom zijn leven niet zeker is als hij zou terugkeren naar Irak. Maar de Immigratie- en 
Naturalisatiedienst twijfelde aan de echtheid van zijn documenten. 
Tentenkamp 
De groep is ontstaan in het tentenkamp dat in 2012 maandenlang vlak bij het Centraal Station was opgezet. In 
januari verhuisden ze naar deze kerk, die was gekraakt. Net als vele gemeenten worstelt Den Haag met de vraag: 
wat moeten we doen met uitgeprocedeerden voor wie het Rijk geen opvang verzorgt? 

'Het is tot op heden goed gegaan, maar er waren een aantal zeer brandgevaarlijke situaties in die kerk', zegt 
burgemeester Van Aartsen. 'Het is niet humaan om zo met mensen om te gaan.' De burgemeester benadrukt 
nogmaals dat het geen gemeentelijke verantwoordelijkheid is om hen op te vangen. 'Wij nemen het heft in handen 
om humanitaire redenen.' 

Tot 1 november zal voor een zo groot mogelijk deel van de mannen een oplossing worden gezocht. Sommigen van 
de Irakezen zullen waarschijnlijk tijdelijk in Nederland kunnen blijven, omdat zij vanwege de dreiging van de 
terreurgroep IS in Noord-Irak niet kunnen terugkeren. Volgens het ministerie van Justitie komt er 'zeer binnenkort' 
een nieuwe beoordeling van de veiligheidssituatie in Irak. 

Voor enkelen zijn er nog mogelijkheden in hun dossier. En een kleine groep zal meewerken aan terugkeer, zegt 
Van Aartsen. En daarna? 'Aan de hand van de vorderingen hierin weten we wat er vanaf 1 november nog moet 
gebeuren.' 
Familie 
De Irakezen en Afghanen in de Sacramentskerk pakken maandagmiddag hun schamele bezittingen bij elkaar voor 
de verhuizing. We waren één grote familie, zeggen sommigen, bijna weemoedig. Dat de onderlinge sfeer meestal 
goed was, vertellen ook de vrijwilligers die de asielzoekers daar hebben ondersteund met onder meer voedsel, 
spullen en een luisterend oor. Ze komen uit diverse hoeken: Christelijke leden van Stad en Kerk , het 
Ondersteuningscomité Illegale Arbeiders en de tot de islam bekeerde Nederlandse vrouwen van Interculturele 
Stichting Salam. 'Het zijn mijn broers, het zijn mijn kinderen geworden', zegt de Nederlandse moslima Rahma. 

De vrijwilligers omhelzen de vluchtelingen als die iets na tweeën in grote touringcars stappen, op weg naar de 
nieuwe opvangplek. Slechts een zestal Irakezen blijft achter in de kerk. 'Ik wil een verblijfsstatus, geen stapelbed 
voor twee maanden', bromt een dertiger, als de bussen zijn vertrokken zonder hem. 'Dan slaap ik liever in het park.' 
 
Graphic

 
De Sacramentskerk in Den Haag maandagochtend, met de geïmproviseerde eigen ruimtes van de asielzoekers.
Foto Arie Kievit
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Property + Housing Regulation + Policy (78%) 
 

Load-Date: September 1, 2014

 
End of Document





Voor strijders tegen IS geeft men graag wat
de Volkskrant
2 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1081 words
Byline: VAN ONZE VERSLAGGEEFSTER CHARLOTTE HUISMAN
Body


Koerden Steun voor gevecht tegen Islamitische Staat Reportage Nederlandse Koerden 
Koerden staan er sinds hun strijd met Islamitische Staat goed op in Nederland, merken Nederlandse Koerden als zij 
collecteren voor de vluchtelingen in Noord-Irak. 
Met hun met leuzen bedrukte fluorescerend gele hesjes aan en een collectebus in de hand zwermt het clubje 
Nederlandse Koerden over de Rotterdamse Lijnbaan; een divers gezelschap met 15-jarige meisjes met lange 
donkere haren, twintigers, maar ook vijftigers. 'Wij zamelen geld in voor mensen die door de terreurgroep IS zijn 
aangevallen in Noord-Irak', vertelt Kudret Sancar (27) de voorbijgangers. Die reageren overwegend positief. 

Sancar is Rotterdams bestuurslid van de Stichting Koerdische Rode Halve Maan, die net als veel andere 
Koerdische organisaties in Nederland druk bezig is met inzamelingsacties voor de groeiende stroom vluchtelingen 
in Noord-Irak. Maar sommige Europese Koerden vinden humanitaire hulp niet genoeg. Zij willen meevechten tegen 
Islamitische Staat (IS), die het Koerdische gebied in Noord-Irak bedreigt. 

Ook Kemeran (24) uit Düsseldorf, op bezoek bij vrienden in Nederland, staat deze middag in de Rotterdamse 
binnenstad te collecteren in een knalgeel hesje. Hij maakt zich grote zorgen over zijn familie, gevestigd in de door 
IS aangevallen Noord-Iraakse regio Sinjar. 'Ik kan al weken niet slapen', zegt hij met een gekwelde blik. 'Zo kan ik 
niet leven. Ik moet hen gaan helpen, ik ga vechten.' Volgende week wil hij afreizen om zich bij de Koerdische 
strijders aan te sluiten. 

Het zijn er bij lange na niet zo veel als de naar schatting 130 Nederlandse Syrië-gangers die zich hebben 
aangesloten bij de jihadisten in die regio, zeggen betrokkenen en deskundigen. 

'Ze zijn op twee handen te tellen. Maar ik ben trots op elke Koerdische jongere die afreist om tegen IS te strijden', 
zegt de Iraaks Koerdische Soran Chavoshe (29), voorzitter van de Koerdische Jongeren en Studenten Unie in 
Nederland. 

Een paar vrienden van Chavoshe zijn al in Noord-Irak. 'Er is nu geen acuut tekort aan mankrachten. Maar als ze 
morgen zeggen: we hebben soldaten nodig, dan ga ik', zegt de 29-jarige afgestudeerde politicoloog. Het is volgens 
hem een legitieme strijd. 'Onze autonome regio in Noord-Irak die de afgelopen twintig jaar is opgebouwd, wordt 
aangevallen door barbaarse terroristen die mensen onthoofden en over hightechwapens beschikken. Dat is geen 
partij waarmee je om tafel kunt gaan zitten.' 

Vooralsnog levert Chavoshe alleen spullen in die stichting Parwin vervoert naar de vluchtelingen in Noord-Irak. 
Deze week bracht hij twee vuilniszakken met schoenen en kleding naar de opslag. 'Veel tweedehands Nikes, nog 
helemaal goed.' 

Er zijn ongeveer 100 duizend Koerden in Nederland, merendeels politiek vluchteling, en voornamelijk afkomstig uit 
Turkije, Syrië, Irak en Iran. Het precieze aantal is niet bekend, omdat zij op land van herkomst zijn geregistreerd. 
Zij spreken uiteenlopende dialecten en hebben verschillende politieke en religieuze achtergronden. De grootste 
Koerdische gemeenschappen wonen in Den Haag en Arnhem. 

Veel Nederlandse Iraakse Koerden zijn de afgelopen jaren teruggekeerd naar Noord-Irak. Zij zagen kansen in de 
autonome Koerdische regio, waar de economie snel groeide. Een aantal van die daar gevestigde Nederlands 
sprekende Koerden heeft zich aangesloten bij de strijders. 

Onder hen is bijvoorbeeld Serdar Dosky, die in 2005 Amsterdam verruilde voor Erbil en voorheen actief was bij de 
SP. Nu leidt hij er een groep vrijwilligers die tegen IS vechten. Je aansluiten bij de Koerdische strijders is niet 
strafbaar, zegt het Nederlandse Openbaar Ministerie, omdat zij, anders dan de jihadistische groepen, geen 
terroristische organisatie zijn. 

De Koerden in Nederland verbazen zich over de veranderde beeldvorming. Voorheen hadden ze een negatief 
imago. Een van hun organisaties, de PKK, staat op de lijst van terroristische organisaties. Sinds de Koerden tegen 
IS strijden, worden ze opeens beschouwd als helden. 

'Er zijn zelfs Nederlanders die zich bij ons melden met de vraag of ze mogen meestrijden tegen het kalifaat', vertelt 
Bahoz Derik (29), bestuurslid van FedKom, een koepel van een achttal Koerdische organisaties in Nederland. 'We 
hebben natuurlijk nee gezegd.' 

Ook tegen de paar Koerdische jongeren die hem vroegen of ze moesten afreizen voor de strijd, zei Derik: 'Doe het 
niet. Blijf in Nederland, maak je hier nuttig, word actief, sluit je aan bij een vereniging, ga collecteren. Breng ons 
verhaal onder de aandacht.' 

Derik, eveneens afgestudeerd politicoloog, begrijpt dat veel Koerden in Nederland popelen om wat te doen. Zelf 
heeft hij ook weleens gedacht: moet ik niet gaan? 'Ik denk dat de Koerdische jongeren in Nederland meer kunnen 
bijdragen door bijvoorbeeld medicijnen en schoenen in te zamelen voor de vluchtelingen. Dat is beter dan dienen 
als kanonnenvoer voor die doodseskaders van IS.' 

Sommige Nederlandse jongeren die willen meestrijden zijn volgens hem ronduit naïef. Hij vertelt over een 
tienermeisje met dergelijke plannen. 'Ze zat helemaal onder de make-up. Ik zei tegen haar: kijk naar die Koerdische 
strijdende vrouwen, die lopen daar echt niet met eyeliner rond.' 

Voor Derik kwam de snelle opmars van IS niet als een verrassing. Hij volgde al twee jaar met angst en beven hun 
opkomst in Syrië. Zijn familie komt uit het Syrische Derik, een van de eerste regio's die door de strijders met zwarte 
vlaggen is aangevallen. Derik heeft meerdere familieleden verloren in die strijd. 'Het is pure barbarij. Het heeft niets 
met islam te maken.' 

Daarom vindt hij het moeilijk te begrijpen dat ook 130 Nederlandse moslims zich bij de jihadistische groepen 
hebben aangesloten. 'Misschien zijn er jongens bij met wie ik op school heb gezeten die daar nu onze mensen 
vermoorden. Gelukkig vinden mijn Marokkaanse vrienden die IS-strijders ook gevaarlijke idioten.' 

Ondertussen worden de collectebussen van de Stichting Koerdische Rode Halve Maan in het Rotterdamse centrum 
steeds voller. 'Veel mensen hebben haast, vooral jonge mensen geven', zegt Rojda (15), die voor het eerst mee 
collecteert. 'Wij hebben het hier zo goed, wij kunnen best wat missen voor mensen die het moeilijk hebben', zegt 
een twintiger tegen haar. Ook een jongetje met stekeltjeshaar doet wat kleingeld in de bus. Zijn vader zegt: 'Ik kom 
uit Kosovo, ik weet wat jullie meemaken. Veel succes.' 
Reis niet af. Blijf in Nederland, maak je hier nuttig, word actief. Breng ons verhaal onder de aandacht 
 
Graphic

 
Kudret Sancar, met collectebus, haalt op de Lijnbaan in Rotterdam met andere Nederlandse Koerden geld op 'voor 
mensen die door de terreurgroep IS zijn aangevallen'.
Foto An-Sofie Kesteleyn
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%) 
 

Load-Date: September 1, 2014

 
End of Document





Brusselse criteria
de Volkskrant
2 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 386 words
Byline: FOKKE OBBEMA
Body


Commentaar 
De benoeming van de Pool Tusk roept meer enthousiasme op dan die van de Italiaanse Mogherini. 

Bovenaan de lijst van criteria voor Europese topbenoemingen staan er drie die niets met de kwaliteiten van de 
betrokkene te maken hebben: land van herkomst, geslacht en politieke overtuiging. Op de eerste twee kan de 
kandidaat zelfs geen enkele invloed uitoefenen. Vaardigheden spelen niet de hoofdrol, zoals bij sollicitaties elders. 

Daarmee is niet gezegd dat de Pool Donald Tusk als president van Europa en de Italiaanse Federica Mogherini als 
EU-buitenlandchef ongeschikt zijn. Neem de vorige benoemingsronde, waarin ook een proces van koehandel 
tussen regeringsleiders leidde tot de uitverkiezing voor deze functies van Herman van Rompuy en Catherine 
Ashton. Beiden werden als kleurloos weggezet. Maar toen de eurocrisis uitbrak, laveerde Van Rompuy de EU 
bekwaam door een van zijn moeilijkste periodes. De Britse Ashton bleek inderdaad niet in staat de EU enig smoel 
te geven. 

Ter verdediging van Ashton moet wel worden gewezen op een andere tekortkoming van het Europese 
selectiemechanisme: de onwil om een sterke kandidaat te benoemen. Die valt terug te voeren op de wens van 
regeringen zelf te schitteren. Als dat niet mogelijk is, worden kwesties 'over de band van Brussel' gespeeld. Een 
sterke EU-buitenlandchef zou daarin verandering kunnen brengen, maar kandidaten als Timmermans en Sikorski 
kwamen niet in beeld, want te sterk, dus bedreigend. Aan Mogherini de zware taak de scepsis over haar 
onervarenheid weg te nemen. 

Meer enthousiasme wekt de benoeming van Tusk. Natuurlijk, zijn Engels is beroerd, maar daar valt aan te werken. 
Belangrijker is dat hij een sterk politicus is gebleken: als eerste premier van zijn land in het postcommunistische 
tijdperk is hij herkozen. 

Bovendien is het voor het eerst sinds de toetreding van Oost-Europese landen tot de EU in 2004 dat een Oost-
Europeaan tot de hoogste echelons in de EU doordringt. 'Tusk brengt Polen in het hart van Europa', zei Van 
Rompuy. Dat is wat overdreven, maar zeker ten tijde van de Oekraïne-crisis is zijn benoeming een welkom signaal 
van eenheid. Bij alle Europese verdeeldheid van de afgelopen jaren, denk aan de Noord-Zuid-tegenstelling tijdens 
de eurocrisis, is dat een bemoedigend teken. 
Benoeming Tusk welkom signaal van eenheid 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); European Union Regulation + Policy (82%); International Relations (69%) 
 

Load-Date: September 1, 2014

 
End of Document





Voorbeeldig
de Volkskrant
2 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1085 words
Byline: DOOR ROBERT VUIJSJE FOTO DANIEL COHEN
Body


Interview Berget Lewis Land van afkomst 
Welke rol speelt afkomst in een leven in Nederland? Robert Vuijsje onderzoekt het in een reeks interviews. 
Zangeres Berget Lewis is niet zo bezig met discriminatie. 
Het ging, jaren geleden, om het achtergrondkoor van een beroemde Nederlandse zanger. 'Hij is nog steeds erg 
bekend. Ik deed auditie als achtergrondzangeres en kreeg van zijn producer te horen dat ik te donker was. Ze 
wilden liever een lekkere blonde stoot. Ik dacht: het ging toch om mijn stem? 

'Ik zat daar even mee, daarna wist ik: je moet door. Je gaat gewoon door, zei ik tegen mezelf. Te donker, te dik, je 
stem is te krachtig. Al die dingen heb ik te horen gekregen. Inmiddels heb ik samen met die artiest gezongen, maar 
dan niet in zijn achtergrondkoortje. Zo gaat dat.' 

Haar moeder kwam oorspronkelijk van Barbados, haar vader uit Suriname. 'De familie van mijn moeder woont niet 
hier. Mijn vader woonde na een tijdje niet meer bij ons, maar met zijn familie hadden we veel contact. Zwarte 
mensen zijn op familie gericht. Als de pleuris uitbreekt, weet je dat je daarop kunt vertrouwen.' 

Thuis hadden ze zes kinderen, Berget Lewis werd geboren in Amsterdam-West. 'Zes kinderen was toen best veel. 
Van de gemeente kreeg mijn moeder een groot huis toegewezen. De grote huizen stonden in Amsterdam-Zuid. Op 
de Emmastraat kwamen we tussen de vermogende mensen te wonen, dat was toeval. We waren het eerste en 
enige zwarte gezin in de buurt. 

'Wij speelden de hele dag buiten. Soms voelde ik de afwijzing van buren die klaagden dat we te veel lawaai 
maakten. Ze riepen: roetmopje, wat doe je hier? Rot op naar je eigen land. Mijn moeder kwam dan, krulspelden in, 
met een deegroller naar buiten, net als in een film. We lieten niet over ons heen lopen. Of een vriendinnetje zei: wat 
heb jij gek, pluizig haar. Voor mij was mijn haar normaal. Ik zei toch ook niet: wat is jouw haar glad en raar? 

'Weet je wat het is? Ik wil helemaal niet zo denken, ik ben niet bezig met gediscrimineerd worden. Ik geloof in het 
goede van de mens. Als je liever een blonde zangeres wilt - ik vind het prima, daar is ook een markt voor. Als je de 
real deal wilt, kom je bij mij. Zo zie ik het. Toen ik 25 was, vond ik dat het goed ging met mijn carrière. Ik had 
optredens, was bezig in de clubs, ik was optimistisch. Een ouwe soulzanger kwam naar me toe en zei: 'Berget, je 
gaat het moeilijk krijgen, Nederland discrimineert.' Ja, het verloopt niet altijd eerlijk, dat weet ik. Maar ik wil daar niet 
steeds naar verwijzen. Ik heb er iets langer over gedaan dan mijn voorgangers. Nu ben ik ook gekomen waar ik 
wilde zijn.' 

Niet ver van de Emmastraat woonde Trijntje Oosterhuis. 'Mijn broer Alwin ontmoette haar broer Tjeerd bij het 
voetballen. Ze bleken allebei muziek te maken. Het duurde een paar jaar tot ik bij de band kwam, bij Total Touch. 
Eerst zong ik bij de Pinkstergemeente. Mijn moeder moest toestemming geven om van gospel over te stappen naar 
wereldse muziek, zoals we dat noemden. Ik wilde de hele wereld bereiken, niet alleen de kerk.' 
Laten we zeggen dat Trijntje Oosterhuis en jij min of meer even goed kunnen zingen. Heb je nooit gedacht: wat is 
het verschil tussen ons? 
'Nooit. Trijn is een van mijn beste vriendinnen en ik gun haar alles. Onze karakters waren verschillend. Ik was 
verlegen en bescheiden. Mijn moeder hamerde op normen en waarden, ik moest altijd meneer en mevrouw 
zeggen. Ik was het tegenovergestelde van brutaal. Bij Trijn wist ik dat het ging gebeuren. Ze kende geen nee, was 
heel gedreven. Toen we 17 waren, vertelde zij al precies hoe ze het wilde hebben. Ik durfde daar niet eens aan te 
denken. 

'Zij en Tjeerd kregen contracten, wij kwamen bij de band in loondienst. Oké, dus zo gaat dat, dacht ik. Ik vond het 
best dat zij al het werk deed en ik op de achtergrond kon blijven, daar voelde ik me toen veilig. Bij de Ladies of Soul 
zingen we nu op basis van gelijkwaardigheid. Ik ben blij dat het zo is gegaan.' 
Wordt jouw muziek op de radio gedraaid? 
'Als je een hit wilt hebben, moet je bij de commerciële radio zijn: 538, 100% NL, 3FM. Mensen zijn gemakkelijk te 
beïnvloeden, als je ze elke dag hetzelfde voorschotelt, is dat waar ze naar luisteren. Soul is niet dood, maar het 
moet wel een kans krijgen.' 
100% NL is er voor Nederlandse muziek. Hoor jij daar ook bij? 
'Ik ben in Nederland geboren, ik woon hier mijn hele leven, dus daar zou ik bij moeten horen. Mijn muziek wordt 
daar ook op een bepaalde manier gesupport. Als ik een nieuwe plaat heb, mag ik bij ze langskomen, net als bij de 
andere commerciële zenders. Daar ben ik ze dankbaar voor. Het is geen A-list, dat ze het elk uur draaien. Maar 
mijn laatste single Aviator is op al die zenders gedraaid. Het was een hitje. 

'Jonge mensen willen zich kunnen identificeren. Toen ik jong was, herkende ik mezelf in Mai Tai. Met blonde 
zangeressen was ik niet zo bezig. Het is logisch dat jonge blonde meiden van nu zich eerder herkennen in een 
zangeres die eruitziet als zijzelf. Gelukkig leven we in een tijd waar ook bevolkingsgroepen bestaan met vrouwen 
die mij als inspiratiebron zien. Voor dat soort meisjes wil ik een voorbeeld zijn. Dat het gewoon wél kan. Als je er 
maar in blijft geloven.' 

Nederlands 

Dat voel ik me nooit. Ik voel me mens. 

Caribisch 

Ik voel me meer Caribisch dan Surinaams. Als ik in de Cariben ben, loop ik anders, doe ik anders. Op een 
reclamebord staat een donker gezin om een wasmiddel aan te prijzen. In Nederland zijn we nog niet zover. 

Eten 

Sushi. Ja, en rijst en kip, welke neger houdt daar niet van? 

Muziek 

Soul, r&b, gospel - ja natuurlijk. Maar ook rock en zelfs klassiek. 

Beste vriend 

Mijn moeder. 

Berget Lewis 

(Nederland, 1971) begon als zangeres in de bands Total Touch en Funky Stuff van Candy Dulfer. In 1998 richtte ze 
The Berget Lewis Gospel Train op. Haar eerste cd, Finally, verscheen in 2007. Ze speelt een van de hoofdrollen in 
de nieuwe musical Dreamgirls. 'De cast is helemaal zwart. Het wordt een lange tournee. We gaan Nederland wat 
laten zien. Ook dat we gewoon gedisciplineerd kunnen zijn en op tijd komen.' 





In gesprek 

Schrijver Robert Vuijsje (Alleen maar nette mensen, Beste vriend) gaat voor V in gesprek met bekende en minder 
bekende Nederlanders over de rol die hun afkomst heeft op hun leven. In de komende afleveringen: oud-
presentator van het NOS Journaal Noraly Beyer (Surinaams, opgegroeid op de Antillen) en Cool Cat-eigenaar 
Roland Kahn, die van Joodse afkomst is. 
'Ik heb er iets langer over gedaan dan mijn voorgangers. Nu ben ik ook gekomen waar ik wilde zijn' 
 
Graphic

 
Berget Lewis
Daniel Cohen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Music (94%); Artists + Performers (86%); Sex + Gender Issues (64%) 
 

Load-Date: September 1, 2014

 
End of Document





Bagdad wil bepalen wie olie uit Koerdistan mag kopen
de Volkskrant
2 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 25
Length: 406 words
Byline: GERARD REIJN
Body


Import Export 
Wat? Olie 

Waarvandaan? Koerdistan 
Kan Koerdistan zelfstandig olie uitvoeren? 
Volgens de regering in Bagdad niet. Die stelt het alleenrecht te hebben op de uitvoer van Iraakse olie. De Koerden 
zitten echter te springen om geld, want de dreiging van terreurgroep IS en de boeggolf aan vluchtelingen die de 
grens overspoelen, kosten allebei miljoenen. 

Sinds januari ligt er een pijpleiding van de Koerdische olievelden naar de Turkse haven Ceylan. Turkije neemt zelf 
de meeste olie af, maar Koerdistan probeert ook elders olie te slijten. 
Wil dat een beetje lukken? 
Een beetje. De Koerden moeten het tot nu toe hebben van oude smokkelaarstrucs. De Griekse tanker Kamari 
laadde enkele weken geleden Koerdische olie en 'verdween' daarna voor de kust van Egypte. Dat wil zeggen: het 
GPS-achtige systeem AIS was uitgezet, ongeveer zoals dat gebeurde met het vedwenen vliegtuig MH370 van 
Malaysian Airlines. Twee dagen later was de Kamari er weer. Leeg. In juli 'verdween' de United Emblem enkele 
dagen in de Zuid-Chinese Zee. Beide schepen liggen nu weer in Ceylan. 

Nu probeert Koerdistan het in de Verenigde Staten. De tanker United Kalavrvta ligt sinds 28 juli voor de kust van de 
Texaanse havenstad Galveston met een miljoen vaten Koerdische olie aan boord. Die lading is 100 miljoen dollar 
waard. De Iraakse regering slaagde er aanvankelijk in door een rechtbank beslag te laten leggen op de lading, 
maar vorige week besloot een andere rechtbank dat beslag weer op te heffen: de olie mocht toch in Galveston 
worden gelost. 

De Iraakse regering gaf zich niet gewonnen en dreigt nu eenieder die olie van de United Kalavrvta koopt met 
juridische stappen. 
De Amerikaanse regering steunt die Koerden natuurlijk? Die krijgen zodoende wat geld in handen om oorlog te 
voeren tegen IS. 
Mooi niet. Voorlopig steunen de VS de eenheidsstaat Irak. Amerika vreest dat als de Koerden buiten de Iraakse 
regering om Iraakse olie op de wereldmarkt kunnen brengen, ook andere partijen dat kunnen doen. En dan is Irak 
in feite opgeheven. 
Wat kunnen de Koerden dan nog? 
Eind vorige week was het weer zo ver: de transponder ging uit, het schip was officieel onvindbaar. Pas gisteren 
ging het weer aan. 
Toch weer gelukt? 
Het schijnt van niet. Het verschil met vorige verdwijntrucs is dat het schip niet gelost lijkt te zijn. Er zit nog evenveel 
olie in als er in zat. De Koerden moeten op zoek naar andere oplossingen. En hun prijs zal zakken en zakken. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Oil + Gas Transmission + Trade (71%) 
 

Industry: Oil + Gas Industry (94%) 
 

Load-Date: September 1, 2014

 
End of Document





Duits taboe doorbroken: wapens voor Koerden
de Volkskrant
2 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 872 words
Byline: VAN ONZE CORRESPONDENT ROLF BOS
Body


Precies 75 jaar na de inval in Polen door Hitlers Wehrmacht doorbreekt Duitsland een keihard taboe. Berlijn gaat 
voor eerst na het einde van de Tweede Wereldoorlog wapens leveren aan een partij die oorlog voert. De Koerden 
in Noord-Irak krijgen in hun strijd tegen IS de komende weken een groot aantal Duitse antitankraketten, 
machinegeweren en pantserwapens geleverd. 
Met de wapens kunnen volgens het Duitse ministerie van Defensie duizenden Koerdische Peshmerga-strijders 
worden uitgerust. Op de boodschappenlijst staan onder meer achtduizend moderne Heckler & Koch G36-geweren 
plus nog eens dertig Milan-antitanksystemen en vijf gepantserde Dingo-infanterievoertuigen. 

Bij de zending, die vanaf eind september in drie keer wordt overgevlogen, komen ook nog eens tienduizend 
handgranaten, achtduizend pistolen van het type Walther P1 en achtduizend Heckler & Koch G3-geweren, de 
verouderde voorloper van de G36. Ook helmen, schermvesten, radioapparatuur, veldkeukens en medicijnen zullen 
in de Duitse vrachttoestellen richting Noord-Irak worden geladen. 

De Koerden vroegen vooral om geavanceerde antitanksystemen, waarmee ze de gepantserde voertuigen die IS 
veroverde op het Iraakse leger onschadelijk kan maken. Met het Milan-systeem krijgen ze die apparatuur nu in 
handen. 

De goederen hebben een waarde van 70 miljoen euro. De wapens komen uit de eigen voorraad van de 
Bundeswehr. Duitsland volgt met de beslissing de VS, Iran, Canada, Kroatië en Albanië die al wapens aan de 
Koerden leveren. Nederland maakte vorige week bekend dat het 1.000 kogelwerende vesten en 1.000 
gevechtshelmen gaat leveren. 

De zending is omstreden. Een grote meerderheid van de Duitsers (72 procent volgens een recente peiling) wijst het 
verstrekken van wapens aan een oorlogvoerende partij af. Hoewel vrijwel iedereen in Duitsland de strijd van de 
Koerden tegen IS ondersteunt, zijn veel Duitsers bang dat de wapens na enige tijd in 'verkeerde' handen - lees: IS 
of de PKK - kunnen vallen. 

Ook bondskanselier Angela Merkel volgde lang de ijzeren richtlijn dat de Duitse wapenindustrie geen wapens mag 
leveren aan partijen die gewapende strijd voeren. Ze stond, net als haar voorganger Gerhard Schröder, die de 
Amerikaanse inval in 2003 in Irak niet ondersteunde, ook altijd huiverig tegenover de inzet van Duitse militairen in 
crisisgebieden. Ze ondersteunde in 2011, tot woede van de bondgenoten, het NAVO-ingrijpen in Libië niet. 
Historisch 
Afgelopen zondag nam Merkel echter een beslissing die historisch genoemd mag worden. Het voornemen werd 
maandagmiddag - precies 75 jaar na de Duitse inval in Polen, het begin van de Tweede Wereldoorlog - nog 
besproken in de Bondsdag, maar dat was slechts een formaliteit. De kleine oppositie mocht sputteren 'dat er al 
genoeg wapens in de regio zijn' (Gregor Gysi, Die Linke), in dit soort zaken beslist de regering. 

Merkel zei maandag dat de beslissing 'zwaar' was geweest, maar dat haar geen andere keuze bleef om een 
verdere 'massamoord' in de regio te verhinderen. Ook zei ze dat 'daar waar mensen in nood zijn, wij zullen helpen'. 
Ze beloofde ook meer vluchtelingen uit het oorlogsgebied te zullen opnemen. Ze benadrukte dat er geen Duitse 
soldaten in het gebied actief zullen zijn. 

Merkel was lang tegen het leveren van wapens aan de Koerden, maar ze ging overstag voor de argumenten van 
haar minister van Defensie. Ursula von der Leyen spreekt zich in de media al wekenlang uit voor meer hulp aan de 
Koerden, in de strijd tegen de 'barbarij' van IS. Ook minister van Buitenlandse Zaken Frank-Walter Steinmeier is 
voorstander van een steviger Duits optreden in crisisgebieden. Vanuit het buitenland, onlangs deed ook de 
stokoude Henry Kissinger daartoe nog een duit in het zakje, wordt al langer geroepen om meer daadkracht vanuit 
Berlijn. 
Wapenexporteur 
Duitsland mag jarenlang de regel gehanteerd hebben geen wapens te leveren aan landen die oorlog voeren, de 
Duitse wapenindustrie doet al decennialang goede zaken. Na de VS en Rusland, nog voor China, is Duitsland de 
derde wapenexporteur van de wereld. Tot het klantenbestand van de Duitse wapenindustrie behoren landen als 
Algerije, de VS, Israël, Indonesië, Saoedi-Arabië en Qatar. 

Rheinmetall AG in Düsseldorf is met een omzet van ruim 2 miljard euro de grootste wapenfabrikant van Europa. 
Het bedrijf, dat ook actief is als toeleverancier van de auto-industrie, levert onder meer de 120 mm-kanonnen op de 
Leopard 2-tanks. De totale Duitse wapenexport bedroeg vorig jaar 8 miljard euro. Ter vergelijking: er werden in 
2013 voor 190 miljard aan Duitse auto's in het buitenland verkocht. 

Berlijn levert niet rechtstreeks wapentuig aan strijdende partijen, maar het probleem met wapens is, zeggen critici, 
dat ze gaan 'zwerven'. In Libië schieten tegenwoordig zowel regeringstroepen als rebellen met de geavanceerde 
Heckler & Koch-geweren op elkaar. In Somalië vuren terroristen met hetzelfde 'Sturmgewehr' op Franse soldaten. 
Naar verluidt beschikken de strijders van IS ook over Milan-antitanksystemen, die ze hebben buitgemaakt op het 
Iraakse leger. Dezelfde apparatuur die hun aartsvijanden, de Koerden, nu legaal vanuit Duitsland krijgen 
toegestuurd. 
72 procent van de Duitsers wijst het verstrekken van wapens aan een oorlogvoerende partij af 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (69%) 
 

Company:  HECKLER & KOCH GMBH (57%) 
 

Load-Date: September 1, 2014

 
End of Document





Kindertekort nekt economie
de Volkskrant
2 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 28
Length: 835 words
Byline: BERNARD VAN PRAAG
Body


Bevolkingskrimp 
Het lage geboortecijfer in Europa, ver onder de noodzakelijke 2,1 kind per vrouw, gaat rampzalig uitpakken voor de 
economische ontwikkeling. 
Zondag was de econoom Coen Teulings te gast bij het tv -programma Buitenhof. Daar werd de huidige 
economische situatie besproken en een vergelijking getrokken met de situatie in Japan gedurende de laatste twee 
decennia, waar de groei hapert en is omgeslagen in een krimp en de economie niet vooruit te branden is met 
monetaire verruiming. 

Teulings stelde dat dit Japan-scenario nu ook voor Europa dreigt. Sterker nog, Teulings stelde dat volgens hem dat 
scenario voor Europa al bewaarheid is geworden. Ik ben het met hem eens. 

Nu zijn er natuurlijk altijd vele factoren die de economie beïnvloeden en daarom zal de situatie in Europa en Japan 
niet identiek kunnen zijn. Toch is er een belangrijke gemeenschappelijke factor: de demografische ontwikkeling. 

Zowel Japan als Europa kampen met een laag geboortecijfer, ver onder de reproductie-ratio van circa 2,1 kind per 
vruchtbare vrouw, en met een sterke stijging van de levensverwachting. Dat leidt tot een oude bevolking. In Japan 
is het aantal 65-plussers in de laatste 20 jaar ongeveer verdubbeld en men voorspelt een stijging tot 40 procent van 
de bevolking in 2060. 

In het zicht van deze ontwikkeling die ook voor Europa (inclusief Rusland) realistisch is (en voor China) begint men 
te beseffen hoe desastreus dit uit gaat pakken voor de economie. 

In de eerste plaats zijn er relatief minder actieven om het nationaal product te maken. 

In de tweede plaats zal de bevolking gaan krimpen en dat leidt tot vraagvermindering. 

In de derde plaats zijn de arbeidsproductiviteit per hoofd, de innovatie-capaciteit en de geneigdheid om 
investeringsrisico's te lopen afhankelijk van leeftijd. Als functie van leeftijd stijgen zij in de leeftijdsrange van zeg, 20 
tot 40, en zet daarna een gestage daling in. Natuurlijk is dit een generalisatie, want Bernard Haitink is al over de 80 
en heeft nog weinig ingeboet aan kwaliteit. Grosso modo is er echter voldoende wetenschappelijk bewijs om deze 
afhankelijkheid van leeftijd niet te kunnen bestrijden. 

Is dan een onstuimig groeiende bevolking zoals in vele delen van Afrika te prefereren? Dat is ook weer niet zo. 
Afhankelijk van de natuurlijke hulpbronnen van het land en een aantal andere factoren kan men toch stellen dat 
bevolkingen met een té jonge bevolking het ook niet zo goed doen. Er zijn verhoudingsgewijs veel jonge monden te 
voeden en men heeft moeite al die kinderen goed onderwijs te geven. Daardoor is de kwaliteit van de 
beroepsbevolking vaak laag met weinig scholing en een relatief slechte gezondheid. 

Zo bezien lijkt er ergens tussen deze twee extremen een optimaal demografisch ontwikkelingspad te zijn met een 
groeivoet van naar mijn schatting circa 1 procent per jaar. Bijzondere factoren kunnen een andere optimale 
groeivoet indiceren. Ik denk daarbij vooral aan Nederland, Hong-Kong en Singapore. Het kan zijn dat zo'n gebied 
'te vol' gaat worden en een verdere groei van de bevolkingsdichtheid niet meer kan hebben. 

Voor Europa in zijn geheel is deze restrictie van bewoonbare oppervlakte niet relevant. Landen als Duitsland, 
Frankrijk, Spanje en Engeland kunnen nog miljoenen meer bergen. 

Numeriek zou het toelaten van veel immigranten een tijdelijke oplossing kunnen betekenen, ware het niet dat de 
'kwaliteit' van deze immigranten vaak zo veel lager is dan waar de Europese arbeidsmarkt behoefte aan heeft. 
Ook zijn er de sociale en culturele integratieproblemen. Wanneer deze immigranten na enige tijd ook zo weinig 
kinderen gaan krijgen als de autochtone bevolking, dan is het ook geen structurele oplossing. 

Het verband tussen demografie en economische ontwikkeling is tot nu toe door velen ontkend. Wanneer je erover 
begint, volgt er in veel kringen een besmuikt glimlachend zwijgen. Er wordt zelfs soms verwezen naar de pro-
natalistische politiek in de toenmalige Sovjet-Unie of Nazi-Duitsland en daarmee worden je 'de tanden stomp 
gemaakt'. 

Toch lijkt het verstandig het verband tussen demografie en economie uit de taboe-sfeer te halen. 

Voor het individu kan vaak het nu krijgen van geen kinderen of slechts één optimaal zijn, maar voor de macro-
economische ontwikkeling op langere termijn kan het rampzalig zijn. Er is een afweging tussen het individuele 
comfort nu en de langetermijnontwikkeling, die ook voor volgende generaties van belang is. 

Mij lijkt het verstandig dat nu eindelijk een volwassen publiek debat over deze kwestie gevoerd wordt. Wanneer de 
uitkomst zou zijn dat in Europa een meer pro-natalistische politiek gevoerd moet worden, dan zou daarvoor ook de 
instrumentatie moeten worden gecreëerd. Men denke aan goedkope kinderopvang, goedkoop onderwijs, faciliteren 
van het werken van de gehuwde vrouw en bovenal het propageren van een meer kind-vriendelijke cultuur en 
samenleving. 
'Kwaliteit' van immigranten is te laag voor de Europese arbeidsmarkt 
Propageer een meer kindvriendelijke cultuur en samenleving 
 
Graphic

 
BERNARD VAN PRAAG is emeritus universiteitshoogleraar aan de UvA.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Immigration (94%); Labor Force (92%); Population + Demographics (87%); Births + Birth Rates (75%); 
Economic Development (69%); Population Size (67%); Economic Crisis (62%) 
 

Load-Date: September 1, 2014

 
End of Document





Colombia krijgt schatten terug
de Volkskrant
3 september 2014 woensdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 11
Length: 110 words
Body


Spaanse rechter 
Na elf jaar heeft Colombia bijna 700 waardevolle archeologische en culturele vondsten teruggekregen. Spanje nam 
die destijds in beslag nadat ze illegaal het land in waren gebracht door een drugscrimineel. Dat heeft de BBC 
gemeld. De 691 stukken werden uit Zuid-Amerika gesmokkeld door een man die zich bezighield met witwassen 
voor een drugskartel. Spanje nam de spullen in en vertoonde ze jaren ze in het Museo de América in Madrid. De 
schat bestaat uit onder meer urnen, muziekinstrumenten en beelden. 

Colombia spande een rechtszaak aan voor teruggave. Een Spaanse rechter heeft bepaald dat de stukken terug 
moeten naar het land van herkomst. ANP 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Illegal Immigrants (94%); Illegal Drugs (93%); Smuggling (89%); Controlled Substances Crime (88%); 
Police Forces (82%); Drug Trafficking (78%); Immigration (75%); Justice Departments (69%); Alliances + 
Partnerships (67%); Entrepreneurship (63%); Agricultural Commodities Markets (63%); Natural Disasters (62%) 
 

Load-Date: September 2, 2014

 
End of Document





Waarom Duitsland de Koerden wapens levert
de Volkskrant
3 september 2014 woensdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 33
Length: 1038 words
Byline: FRANK-WALTER STEINMEIER IS MINISTER VAN BUITENLANDSE ZAKEN VAN DUITSLAND.
Body


Strijd tegen IS 
Het besluit van Duitsland wapens te leveren aan de Koerden is geen breuk met zijn buitenlandse politiek. 
Met buitengewone wreedheid rukken de terreurgroepen van de Islamitische Staat (IS) op. Zij vermoorden en 
verdrijven iedereen die hun in de weg staat. Andersdenkenden worden tot slavernij gedwongen en vernederd. 
Yezidi's, christenen, maar ook moslims die zich niet aan hun radicale ideologie willen onderwerpen, moeten alles 
opgeven en vluchten, om het vege lijf te redden. 

IS heeft inmiddels de controle over een grensoverschrijdend gebied met meer dan vijf miljoen mensen, met steden, 
oliebronnen, stuwdammen en vliegvelden. Verontrustend is dat ook een steeds groeiend aantal mensen uit Europa 
tot deze terroristen behoort. 

Met de door hen buitgemaakte moderne wapensystemen en met aanzienlijke financiële middelen heeft IS zich 
ontwikkeld tot een existentiële bedreiging voor de regio Koerdistan-Irak, voor de Iraakse staat en voor het Midden-
Oosten als geheel, dat door crises toch al instabiel is geworden. Zonder het resolute ingrijpen door de Verenigde 
Staten hadden de slecht(er) uitgeruste Koerdische veiligheidskrachten het recente oprukken van IS waarschijnlijk 
niet kunnen stoppen. 

In deze dramatische situatie heeft de bondsregering besloten om de vluchtelingen in nood humanitaire hulp te 
verlenen en de Koerdische regionale regering in haar strijd tegen IS te ondersteunen met voedsel, dekens, tenten, 
stroomaggregaten, maar ook met wapens en militaire uitrusting. Dit heeft in Duitsland tot intensieve debatten 
geleid. Sommigen zien daarin zelfs een fundamentele verandering van de Duitse buitenlandse politiek. 

Ik ben het niet eens met die inschatting. Feit is dat Duitsland zijn internationale verantwoordelijkheid neemt, en dat 
niet alleen in de strijd tegen IS, maar ook in het Midden-Oosten, in Afghanistan, in Afrika. In het bijzonder zetten wij 
ons er, samen met de Europese Unie, voor in om de uiterst gevaarlijke crisis in onze directe omgeving, tussen 
Rusland en Oekraïne, te beteugelen. 

Onze verantwoordelijkheid is altijd concreet. Zij is het resultaat van het antwoord op de vraag in hoeverre 
fundamentele principes van een vreedzame en rechtvaardige internationale orde in gevaar zijn, in hoeverre onze 
eigen belangen geschaad worden en in hoeverre onze nauwste partners en bondgenoten gedupeerd worden. 

Onze scepsis ten aanzien van militaire interventies en onze restrictieve aanpak bij de export van wapens hebben 
een duidelijke politieke motivatie en zijn diep verankerd in het collectieve bewustzijn van de Duitsers. Er is geen 
sprake van een paradigmawijziging met betrekking tot onze principes in de buitenlandse politiek, waartoe ook het 
gebod van militaire terughoudendheid behoort. 

Gezien de daadwerkelijke gevaren en bedreigingen, ook voor onze veiligheid en onze belangen, kunnen en mogen 
wij niet uitsluitend over basisprincipes spreken of ons daarachter verschuilen. Wij zien de risico's en dilemma's, wij 
besluiten hoe te handelen in het besef van de daarmee verbonden tegenstrijdigheden, in het licht van onze 
waarden en belangen, met grote zorgvuldigheid en in nauw overleg met onze Europese, trans - Atlantische en 
regionale partners. 

Waar massamoord dreigt en de stabiliteit en de interne ordening van staten en hele regio's in gevaar komen, waar 
politieke oplossingen zonder militaire steun geen uitzicht op succes bieden, moeten wij bereid zijn de risico's van 
onze eigen betrokkenheid eerlijk af te wegen tegen de gevolgen van niets doen. Zo hebben wij in 1999 in Kosovo 
en in 2001 in Afghanistan voor een Duitse deelname aan een internationale militaire missie gekozen. En om nog 
altijd goede redenen was Duitsland in 2003 tegen een militaire interventie in Irak. 

Onze inzet tegen de Islamitische Staat begint niet met het leveren van wapens en eindigt daar ook niet mee. Op IS 
kan men niet uitsluitend met humanitaire hulp, noch uitsluitend met militaire middelen vat krijgen. Wij, de 
internationale gemeenschap, moeten een breder gefundeerde en sluitende politieke strategie ontwikkelen, om 
systematisch tegen deze terreurorganisatie te kunnen optreden. Daarvoor zijn vier elementen cruciaal: een nieuwe 
Iraakse regering in Bagdad, die alle bevolkingsgroepen bij de politiek betrekt en aan IS de voedingsbodem 
ontneemt door politieke solidariteit met de soennitische stammen; intensieve diplomatie om een verstandhouding 
tussen en met de staten in de regio te bewerkstelligen om gezamenlijk tegen de IS-dreiging op te treden; een 
duidelijk afstand nemen door alle autoriteiten van de islamitische wereld van de Islamitische Staat om het 
barbaarse handelen, dat volgens de IS-propagandisten een religieuze legitimiteit bezit, als puur cynisme te 
ontmaskeren; tot slot het nemen van krachtige maatregelen om de toestroom van strijders en geld te verhinderen. 

Voor veel mensen in Duitsland en Europa lijkt de wereld in zijn voegen te kraken, met een golf van crises van 
Noord-Afrika tot het Midden-Oosten, maar ook in Oost-Europa. Crises en conflicten komen dichterbij. Ook in onze 
Europese omgeving gelden de zekerheden niet meer, die wij 25 jaar lang voor vanzelfsprekend hebben gehouden. 
Wij mogen ons niet aan de illusie overgeven dat wij ons kunnen afzonderen van de in wanorde geraakte wereld - 
en wellicht hoogstens nog humanitaire hulp bieden. 

Onze welvaart en veiligheid hangen af van onze ongekende politieke en economische verstrengeling in netwerken 
over de hele wereld. Daar waar de orde uiteenvalt - zeker aan Europa's buitengrenzen - heeft dat ook voor ons 
gevolgen. Daarom moeten wij onszelf nuchter de vraag stellen: wat kunnen en wat moeten wij doen? Daarbij 
moeten wij ons ook steeds bewust zijn van de grenzen aan onze mogelijkheden. 

Duitsland is het grootste land in de Europese Unie, politiek stabiel en economisch sterk, maar wat wij politiek, 
humanitair en militair gezien aan de oplossing van conflicten kunnen bijdragen, zal pas in de samenwerking met 
anderen gewicht krijgen en zijn werking kunnen ontplooien. Het gezamenlijk handelen met onze Europese en trans 
- Atlantische partners is en blijft daarom de elementaire basis van de buitenlandse politiek van Duitsland. 
Laat islamitische autoriteiten duidelijk afstand nemen van IS 
 
Graphic

 
Koerdische peshmergastrijders in Noord-Irak.
AFP
AP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); International Relations (78%); Chemical + Biological Weapons (74%); Weapons 
Of Mass Destruction (67%); Defense Departments (64%) 
 

Load-Date: September 2, 2014

 
End of Document





Franse regering voert controle werklozen op
de Volkskrant
3 september 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 4
Length: 492 words
Byline: VAN ONZE CORRESPONDENT PETER GIESEN
Body


Socialisten vonden soortgelijk plan Sarkozy nog schandalig 
De Franse regering wil strenger controleren of werklozen wel echt hun best doen om werk te vinden. Twee jaar 
geleden vonden de socialisten een soortgelijk plan van president Sarkozy nog schokkend en schandalig. 
De afgelopen week heeft de regering-Valls laten zien niet bang te zijn om linkse taboes te doorbreken. Het is nog 
de vraag of retoriek wordt omgezet in daden, maar opvallend is het wel. De krant Le Figaro sprak van een rechtse 
coming-out, de Groene oud-minister Cécile Duflot trok zelfs een vergelijking met de Britse ex-premier Margaret 
Thatcher. 

Minister Rebsamen van Arbeid zei gisteren dat hij de arbeidsbureaus opdracht zal geven werklozen strenger aan te 
pakken. Zo wordt gecheckt of iemand zich wel laat begeleiden, een onlineprofiel heeft aangemaakt en 
geabonneerd is op de vacaturebank. 

Dat lijkt niet bijster schokkend, maar in 2012 stikte de Parti Socialiste bijna in zijn eigen verontwaardiging toen 
Sarkozy dergelijke maatregelen voorstelde. In plaats van de werkloosheid op te lossen, gaf Sarkozy de schuld aan 
de zwaksten, degenen die de prijs betaalden voor zijn slechte economische beleid. 'Wie wil geloven dat de Fransen 
zich voor hun plezier of uit luiheid bij het arbeidsbureau inschrijven?', aldus de socialisten destijds. Uiteraard krijgt 
Rebsamen nu precies dezelfde kritiek van de vakbonden, de uiterst linkse partijen en de linkervleugel van zijn eigen 
socialisten. 

De meeste Fransen zullen een strengere controle echter toejuichen. Blijkens een enquête is 58 procent van mening 
'dat werklozen werk zouden kunnen vinden als ze echt zouden willen'. Maar volgens Fanélie Carrey-Conte van Vive 
la Gauche, de club van linkse dissidenten in de PS, moeten de socialisten zulke vooroordelen juist ontkrachten. 

Rebsamen stelt dat een strengere aanpak de goedwillende werkloze juist verlost van een stigma veroorzaakt door 
een luie minderheid. Bij een experiment met de nieuwe aanpak in twee Zuid-Franse steden bleek 6,5 procent van 
de werklozen zich onvoldoende in te spannen. 

Probleem voor Rebsamen is wel dat de slechte economische situatie zijn morele gezag ondergraaft. Volgens 
schattingen zijn er 350 duizend vacatures die niet kunnen worden vervuld, maar sinds president Hollande aantrad, 
is het aantal werklozen gestegen met 500 duizend mensen tot het record van 3,4 miljoen. 
Linkse taboes 
De afgelopen week heeft de nieuwe regering-Valls links een flink aantal keren tegen de haren ingestreken. 
'Ik houd van het bedrijfsleven', zei Valls tegen de werkgevers, die hem beloonden met een staande ovatie. 
De nieuwe minister van Economische Zaken stelde de 35-urige werkweek ter discussie. Hij werd overigens meteen 
teruggefloten. 
Valls schrapte een wet die de maximale huur aan banden legde. Door de wet daalden de investeringen in 
huisvesting, aldus Valls. 
Minister Cazeneuve van Binnenlandse Zaken wil immigratie beperken: 'Frankrijk kan niet iedereen ontvangen.' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Unemployed Persons (94%); Social + Economic Status (76%); Labor Force (75%); Unemployment Rates 
(73%) 
 

Load-Date: September 2, 2014

 
End of Document





Ruimte op rechts
de Volkskrant
3 september 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 12
Length: 724 words
Body


Gezegd&Gezwegen - Hoe werkt de macht in Den Haag? 
De PVV rechts en links voorbijsteken? Het klinkt als een onmogelijke onderneming. Toch is dat wat de afvallige 
PVV-Kamerleden Louis Bontes en Joram van Klaveren zich met hun Voor Nederland (VNL) hebben voorgenomen. 
Een volgende zoektocht naar ruimte op rechts, nadat pogingen van Rita Verdonk, Peter R. de Vries en het duo 
Eerdmans/ Pastors op niets zijn uitgelopen. Dat het met van de PVV geleende zetels gebeurt, mag geen probleem 
zijn. 'Geert deed hetzelfde', vindt Bontes. 'Die kan ons nooit wat verwijten.' 

Terwijl de Kamercollega's op reces waren, werkte het strakgepakte duo aan de grondslagen voor een hard rechts 
alternatief voor de PVV en de VVD. Een echte partij moet het worden, met een bestuur (voorzitter Bontes, 
secretaris Van Klaveren en Johan Driessen, ook voormalig PVV-Kamerlid en nu beleidsmedewerker van VNL, als 
penningmeester) en met leden. De eerste paar honderd hebben zich aangemeld, zegt Van Klaveren 

Rechts-liberaal, noemen ze het zelf. De eerste wapenfeiten zijn daar: Bontes trok - als enige - van leer tegen de 
manier waarop de regering de vliegramp met de MH17 afhandelde: hij had het rampgebied met special forces 
willen afgrendelen. Van Klaveren stelde deze zomer een stortvloed aan Kamervragen, over onderwerpen als 
gevangenisbewakers en radicale imams. Een actieplan tegen antisemitisme werd gelanceerd, de dienstplicht moet 
worden heringevoerd. Alles terug te vinden op de VNL-site, voorzien van een logo met de contouren van Nederland 
in blauw en wit. Daarnaast de mannen en hun steekwoorden: geen ontwikkelingshulp, sterkere defensie, zwaardere 
straffen, meer veiligheid, geen kansloze immigratie. 

Tot zover weinig nieuws onder de zon. Ook de PVV belijdt meer veiligheid, al stemden Wilders en consorten in met 
bezuinigingen op veiligheidsdiensten en defensie. De verschillen worden zichtbaar als het over inkomenspolitiek 
gaat. Bontes en Van Klaveren willen een vlaktaks invoeren: 22,9 procent belasting voor iedereen; veel toeslagen 
vervallen, pensioenafdracht wordt niet meer verplicht. Een ultraliberaal voorstel, waardoor inkomensverschillen 
sterk toenemen en de overheid sterk krimpt: defensie en politie krijgen er miljarden bij. Het CPB rekende volgens 
VNL het alternatieve belastingplan door en constateerde dat het veel extra banen en groei oplevert en dat zelfs 
kleinverdieners er iets op vooruitgaan. 

'Monaco aan de Noordzee', zo ziet Van Klaveren de toekomst. 'Ik kwam in 2005 bij de PVV vanwege het klassieke 
liberale geluid', zegt hij. 'Maar geleidelijk is de PVV in sociaal opzicht steeds meer op de SP gaan lijken. Wij willen 
een kleinere staat en meer eigen verantwoordelijkheid.' Hij noemt Bart-Jan Spruyt als geestverwant, de 
conservatieve denker die in 2005 een beginselverklaring voor Wilders schreef. 

Deze zomer hebben ze met 'bekende mensen' gesproken om de ideeën uit te werken. Spruyt hoorde daar alvast 
niet bij. 'Ik kwam er eind 2005 achter dat Wilders in niets anders geïnteresseerd is dan het bestrijden van de islam', 
zegt hij. 'Wie daarna nog PVV'er werd, is volstrekt ongeloofwaardig, bezoedelde zich moreel en heeft geen politiek 
gevoel.' Dat er ruimte is voor een echt conservatieve partij gelooft Spruyt niet. 'Pastors en Eerdmans hebben het 
geprobeerd. Zoiets is electoraal te subtiel om succesvol in de markt te kunnen zetten.' 

Bontes ziet wel degelijk perspectief: 'We richten ons op hardwerkend Nederland, in de havens, bij de Shell. Dat zijn 
rechtse VVD'ers, CDA'ers, SGP'ers zelfs. De gezond-rechtse kiezer.' Maar voorlopig wordt de fractie bemand door 
teleurgestelde PVV'ers. Stephan Jansen, afvallig statenlid uit Zuid-Holland, is aangetrokken als 
beleidsmedewerker. Er is stille hoop dat Roland van Vliet, een andere PVV'er die uitstapte, zich aansluit zodra zijn 
werk bij de enquêtecommissie woningcorporaties gedaan is. 

Perverse prikkel: hoe langer het 'in de marge rommelende' kabinet Rutte II blijft zitten, hoe meer tijd Bontes, Van 
Klaveren en Driessen hebben om hun partij op poten te krijgen. Hun angstscenario is het parcours van Hero 
Brinkman, die vlak voor de verkiezingen uit de PVV stapte en met lege handen achterbleef. Bontes: 'Je hoopt de 
tijd te krijgen de partij op te bouwen.' 

Ariejan Korteweg is politiek redacteur van de Volkskrant 
De dienstplicht terug en 22,9 procent belasting voor iedereen 
 
Graphic

 
Illustratie Censuur
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Population + Demographics (94%); Police Forces (88%); Politics (82%); Public Finance (77%); 
Government Departments + Authorities (76%); Muslims + Islam (74%); Social Assistance + Welfare (71%); Religion 
+ Spirituality (71%); Consumer Confidence (70%); Political Parties (69%); Freedom Of Expression (62%); Income 
Distribution (62%) 
 

Industry: Marketing + Advertising (70%) 
 

Load-Date: September 2, 2014

 
End of Document





Van eenling tot occupy
de Volkskrant
3 september 2014 woensdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1225 words
Byline: DOOR MEREL BEM
Body


Recensie Fotografie An Ocean of Possibilities 
Wat doen we als de politiek faalt? Lopen we weg of gaan we de barricades op? Het antwoord wappert op de 
fotomanifestatie Noorderlicht vele kanten op. 
fotografie 
*** 
Fotomanifestatie Noorderlicht 

Op diverse locaties in Leeuwarden, t/m 26/10. Catalogus 19,50 euro. noorderlicht.com 

De zucht bij het betreden van de zalen in het Fries Museum in Leeuwarden is er een van verlichting. Wat een rust. 
In die eerste zaal hangen slechts twee fotoseries, zo opgehangen dat tussen de foto's zelfs nog stukken muur 
zichtbaar zijn. Wie bekend is met de fotomanifestatie Noorderlicht, weet dat dat niet altijd het geval is. Nu wel. Hier 
is ruimte voor concentratie, zonder dat achter je rug vijf wereldproblemen om aandacht schreeuwen. 

An Ocean of Possibilities heet de 21ste editie van de Noorderlicht fotomanifestatie. En ook op de andere locaties, 
een winkelcentrum (geniale plek, zo midden tussen het winkelende publiek), de binnenplaats van een oud 
gevangeniscomplex en Natuurmuseum Fryslân, valt de rust op. Noorderlicht zit minder vol dan anders. 

Het zou natuurlijk kunnen dat er dit jaar te weinig inzendingen waren. An Ocean of Possibilities, over de talloze do-
it-yourself-opties die mensen hebben wanneer politiek en economie het laten afweten, mag dan hoopvol klinken, 
blijkbaar viel het niet mee om voorbeelden te vinden. 

Vandaar wellicht dat het thema ietwat wappert. Het behelst een heleboel: van mensen die zich terugtrekken uit de 
maatschappij en een autarkisch bestaan gaan leiden (zie kader Into the wild) tot hippe subculturen uit Brooklyn, 
New York. En van leden van de Occupy-beweging tot de opstandelingen in Kiev. 

Bovendien zitten er mindere series tussen. Die van Weixiang Lim bijvoorbeeld, een fotograaf uit Singapore die de 
kustlijn van zijn land fotografeerde en de manieren waarop de bevolking 'met een ambitieuze blik over de grens 
kijkt, op zoek naar meer, naar iets dat hun onrust kalmeert', zoals de bijbehorende tekst vermeldt. Maar waarom die 
Singaporezen zo onrustig zijn, wordt niet duidelijk uit de foto's van Lim. 

Het niveau laat hier en daar te wensen over. De opkomst van nieuwe, jonge bedrijfjes in het door financiële malaise 
getekende Griekenland is een prachtig en hoopvol onderwerp, maar dan moet het wel adequaat en spannend in 
beeld worden gebracht. 

Dissidenten uit Myanmar en de leden van de Rainbow Family die proberen één te worden met de natuur verdienen 
aandacht, maar niet in de vorm van slappe portretten en documentairefoto's die afkomstig lijken uit een gids voor 
alternatieve reiswijzen. 

Door het beperktere aanbod vallen die stoorzenders beter op. Dat betekent tegelijkertijd dat de indrukwekkende 
fotoseries ook beter blijven hangen. En daarvan zijn er gelukkig meer in Leeuwarden. 

Neem het Black.Light Project van de Duitse fotograaf Wolf Böwig en de Portugese journalist Pedro Rosa Mendes. 
Wie zich bij dit project per koptelefoon laat meevoeren naar Sierra Leone en Liberia, landen lang geteisterd door 
burgeroorlogen, zal niet snel vergeten waarover dit werk gaat. Sterker, wie luistert naar de in prachtige taal gegoten 
verschrikkingen in combinatie met de foto's, neemt dit mee naar huis. 

Dat geldt ook voor de ingetogen en rijke reportage van Laura Böök over Congolese immigranten in Midden-
Finland of de serie surrealistisch aandoende barricades van anti-regeringsdemonstranten in Kiev van de 
Oekraïense fotograaf Kirill Golovchenko. 

Het zijn projecten met een grote mate van aandachtigheid. En ze vallen op doordat ze de ruimte krijgen. Zo weet 
Noorderlicht, geheel in overeenstemming met het thema van deze editie, van de nood een deugd te maken. Nu nog 
een strengere selectie aan de poort. 

Thema: into the wild 

'School, werk, familie - zit je eenmaal in deze cyclus, dan ben je een gevangene van je eigen omstandigheden en 
moet je doen wat er van je wordt verwacht. Pragmatisch en sterk moet je zijn, of je wordt een buitenstaander of een 
gek. Hoe blijf je in dit alles jezelf?' 

Om het antwoord op die vraag te zoeken, trok de Russische fotograaf Danila Tkachenko de uitgestrekte bossen 
van Rusland en Oekraïne in. Hij ging op zoek naar heremieten en eenlingen die de maatschappij met al haar gedoe 
de rug hebben toegekeerd en nu op zichzelf zijn teruggeworpen. 

Zijn fotoserie Escape (2011-2013), te zien in Natuurmuseum Fryslân in Leeuwarden als onderdeel van 
Noorderlicht, toont een aantal van die mannen (geen vrouw te bekennen daar in de bossen), hun primitieve hutten 
en schamele bezittingen en een heleboel uitbundig en onverschillig groen, als wil het zeggen: ons kan het echt 
geen bal schelen dat jullie er zijn. 

Escape is prachtig. Tkachenko schotelt zijn publiek geen romantisch retour-à-la-nature-verhaal voor. De mannen 
die hij portretteert zijn echt, er zit aarde onder hun verweerde nagels en in hun ogen ligt een blik die grenst aan het 
waanzinnige. 

Tegelijkertijd is hij in al zijn rauwe realisme niet bang voor zinnebeelden. Hij fotografeerde een man die in zijn 
blootje bij een watertje staat, klaar om erin te springen. Een ander poseert met zijn hoofd en gezicht half verborgen 
onder een bundel grashalmen. 

Het is die combinatie die de serie van Tkachenko tot het hoogtepunt maakt van alle 'into-the-wild-fotografie' 
waaraan Noorderlicht dit jaar aandacht besteedt. Het thema hangt al een tijdje in de lucht en werd door het festival 
terecht opgepikt. 

Naast het werk van Tkachenko in Natuurmuseum Fryslân hangen de foto's van de Nederlandse fotograaf Marrigje 
de Maar, die in haar eentje met twee pinholecamera's door afgelegen gebieden in Japan en Australië liep. En op de 
tentoonstelling Call of the Wild in winkelcentrum Zaailand werden fotografen verzameld die zich aangetrokken 
voelen door zelfredzaamheid en een bestaan dat zich voegt naar de seizoenen. 

Soms weet hun werk het zoete, poëtische beeld van een simpel, natuurlijk leven niet te ontstijgen. De Britse Laura 
Hynd verbeeldt haar verlangen naar het Schotse vakantiehuis van haar grootvader in sferische, benevelde 
kleurenbeelden van regendruppels, graslandschappen en close-ups van blote lichamen, gecombineerd met stills uit 
een film die haar grootvader ooit maakte. Het verlangen is overduidelijk en begrijpelijk, maar je wordt er als kijker 
wel wat wee van. 

Dan liever River Valley Vernacular (2012-doorlopend) van de Zweedse Maja Daniels. Die combineert in haar serie 
over de geïsoleerde Älvdalenvallei, een plek waar een uniek Zweeds dialect wordt gesproken dat lijkt op wat de 
middeleeuwse Vikingen spraken, dezelfde nuchtere reportageblik en het subtiele gevoel voor mystiek als Danila 
Tkachenko. Wie Daniels' foto's bekijkt, voelt zowel de drang om de natuur in te gaan, op zoek naar die knoestige 
bomen en bevroren watervallen, als de beklemming en de verstikking die uitgaan van een omgeving die zo verlaten 
is dat je jezelf wel moet tegenkomen. 

Arabische Lente 

Make a Wish (2010-2013) is een project van de Zweedse fotograaf Loulou d'Aki. In de periode na de Arabische 
Lente portretteerde zij jonge mensen in het Midden-Oosten en vroeg naar hun ideeën over en wensen voor de 
toekomst, zoals aan Dorna D. uit Iran, die Duits studeert in Berlijn. 'Ik wil werken en mijn best doen, ik wil het heden 
begrijpen zodat ik volop en in vrede kan leven', zegt zij. Of de wensen reëel zijn, doet er volgens Loulou d'Aki niet 
toe. Dat ze bestaan is het belangrijkst. 
 
Graphic

 
Lady into Hut.
© Laura Hynd, Lady into Hut, 2014
Black.Light Project - City of Rest. Sierra Leone, 2012.
© Black.Light Project - City of Rest (Sierra Leone, 2012)
River Valley
© Maja Daniels, River Valley. River Valley, 2012-doorlopend
Uit de serie Escape.
© Danila Tkachenko: Escape
Barricades in Kiev.
© Kirill Golovchenko - Maidan - Under Construction (Oekraïne, 2014)
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (88%) 
 

Industry: Entertainment + Arts (94%); Destinations + Attractions (92%) 
 

Load-Date: September 2, 2014

 
End of Document





Gewild mannetje
de Volkskrant
4 september 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 2288 words
Byline: DOOR ROB GOLLIN FOTO'S ANTON CORBIJN
Body


Film interview anton corbijn, regisseur a most wanted man 
Steeds gaat het over 'de laatste film van die grote acteur'. Wil Anton Corbijn best iets over kwijt. Maar hij heeft meer 
te vertellen. 'Film is nu mijn leven. Daar ligt het avontuur.' 
Hij verbleef in Toronto, op 2 februari van dit jaar, waar hij voorbereidingen trof voor Life, een film over de 
vriendschap tussen filmster James Dean en fotograaf Dennis Stock, toen die ochtend gestaag e-mails zijn box 
begonnen te vullen met een mededeling die hij maar niet tot zich kon laten doordringen. 

Acteur Philip Seymour Hoffman, 46 jaar oud, was dood gevonden in zijn appartement in Manhattan, onder 
tragische omstandigheden, zoals dat heet. Lijkschouwing zou later een drugscocktail in de aderen aantonen: 
heroïne, cocaïne, benzodiazepinen en amfetamine. 

Fotograaf annex filmmaker Anton Corbijn (59): 'Je denkt een tijdje: dit is een vergissing. Twee weken daarvoor 
hadden we elkaar nog ontmoet op het Sundance Festival, waar onze film voor het eerst te zien was. Het was nog 
zo vers. Daarvoor had ik hem zeker een half jaar niet meer gezien.' Hij schreef, op verzoek, nog diezelfde dag een 
stuk voor The Guardian. 'He was a giant of a man.' 

Dat was een worsteling. 'Maar toch had ik er een goed gevoel over. Het gaf me het idee dat ik kon reageren. 
Gelukkig kon ik me vrijmaken voor zijn begrafenis. Dan is er tenminste nog iets van een afscheid.' 

De dood van de acteur geeft de derde bioscoopfilm van Anton Corbijn, A Most Wanted Man, naar het gelijknamige 
boek van John le Carré, een niet voorziene lading - hij regisseerde eerder Control, over het leven van Joy Division-
zanger Ian Curtis, en The American, met George Clooney in de rol van huurmoordenaar. 

De gezette en getormenteerd ogende Gunter Bachmann, hoofd van een Duitse inlichtingendienst in Hamburg, is de 
laatste dragende rol van Seymour Hoffman, bij zijn overlijden uitgeluid als misschien wel beste acteur van zijn 
generatie. 

In de film spoelt een half Tsjetsjeense, half Russische illegale immigrant aan in Hamburg. De vrome moslim aast 
op het fortuin van zijn overleden vader, dat een Britse bankier in bewaring heeft. Hij belandt al snel in het vizier van 
paranoïde en wedijverig handelende spionage- en inlichtingendiensten. Die worstelen nog altijd met het trauma van 
11/9 - de kiem voor de aanslagen op de Twin Towers werd onder hun neus in de havenstad gelegd, een aantal 
kapers studeerde er. Seymour Hoffman zet Bachmann neer als een zwaar drinkende en paffende geheim agent, 
die zich vastklampt aan zijn integriteit. 

Philip Seymour Hoffman in 2013 over Anton Corbijn: 'Hij kijkt naar alles op een bijzondere manier, waardoor je erop 
vertrouwt dat hij iets speciaals maakt. Hij loopt je niet in de weg. Hij heeft een groot hart, zijn artistiek gevoel is 
scherp en zijn vertrouwen in anderen is volledig.' 

Corbijn: 'Het begin was wat stroef. De eerste dagen moet iedereen een plek zien te vinden op de set, dat hoort 
erbij. Philip was een grote persoonlijkheid, een zeer ervaren acteur. Die accepteert geen bullshit. Een acteur van 
dat kaliber gaat niet als een lief hondje in het gareel lopen. Als je iets van hem verlangde, trok hij dat geregeld in 
twijfel. Dat kostte je zo een uur van je draaitijd. Grappig wel, ik ontmoette George Clooney een tijdje geleden in 
Berlijn. Hij vroeg meteen: 'En? Is Philip moeilijk op de set? Veel twistgesprekken, zeker?' Het was duidelijk dat het 
niet alleen bij mij gebeurde. Maar hij was een groot mens. Toen we een eind op streek waren, zei hij: 'We weten nu 
waar we staan, we kunnen meer films maken.' 

'Het was mijn vriendin Nimi die hem suggereerde voor de rol. Ik ben zelf geen filmconnaisseur - zo vaak ging ik 
vroeger niet naar de bioscoop, ik ben nog bezig veel in te halen - maar ik voelde meteen dat hij de enige was die 
Bachmann kon spelen. Alleen al zijn fysiek, die zwaarlijvigheid, klopte met mijn beeld van Bachmann. 

'Onze eerste ontmoeting was nogal absurdistisch. Hij was bezig met een fotoshoot voor Vogue, maar zijn broek 
paste niet goed. In zijn hotelkamer zat hij in zijn onderbroek heel serieus met mij over de film te praten. Buiten de 
deur wachtten de stylisten met zijn verstelde broek in de hand, maar ze durfden niet binnen te komen. Ze vreesden 
zijn temperament, kennelijk. 

'We hebben twee keer uitgebreid over de rol gesproken. Toen hij op de set kwam, had hij het karakter gevormd. 
Zijn beheersing was spot-on. Je vraagt iemand als Philip ook om zijn talent, om zijn vermogen zelf de rol in te 
kleuren. Mijn verdienste is, denk ik, iemand daarvoor de ruimte te geven. Het is een beetje sturen, hooguit. Ik wilde 
een man met een brede kijk laten zien. Geen domme bestrijder van de islam, maar een cultureel onderlegd en 
belezen persoon - daarom zie je ook scènes bij hem thuis, in het boek komen die niet voor. Een mopperaar, maar 
een goed mens. Philip kon dat met zo veel nuances spelen, daar had hij nauwelijks een regisseur voor nodig. Ik 
kan alleen al een uur kijken naar de manier waarop hij een sigaret rookt. Ik vind echt alles prachtig aan die man. 

'In hoeverre je al kon zien dat het mis zou gaan, vind ik lastig te beoordelen. Er zat wel iets van Bachmann in hem. 
Weinig bekommernis om zijn uiterlijk. Maar verder? Ik wist wat iedereen wel wist. Philip maakte geen geheim van 
zijn drugsverslaving. Zo'n beetje op de laatste draaidag vertelde hij me dat hij weer een ontwenningsprogramma 
ging volgen. Ik keek er niet van op. Ik werk in een milieu waarin lang niet iedereen in balans is. Er zijn er die het 
moeilijk vinden met het bestaan als artiest om te gaan, die hulp zoeken. Ik heb me altijd aangetrokken gevoeld door 
kunstenaars die worstelen met dat proces van creëren, ik herken dat wel. 

'Maar ik vind het moeilijk hier verder op in te gaan. Nu Philip is overleden, komt alles in een bepaald licht te staan. 
Natuurlijk besef ik dat zijn dood een enorm gewicht op de film legt - of je dat nu wilt of niet - maar het is niet de 
situatie waarvoor je hebt gekozen. Ik wil niet dat zijn talent wordt overschaduwd door een vage, quasi-intelligente 
analyse over zijn gemoedstoestand. Ik ben daar geen expert in, ik weet er simpelweg te weinig van. Ik wil graag 
over hem praten omdat hij een fantastische acteur was en omdat ik heel blij ben wat hij de film en mij als regisseur 
en persoon heeft gegeven.' 

NRC Handelsblad in 2008 over het boek A Most Wanted Man: 'Le Carré vangt werkelijkheid in fictie.' 

Corbijn: 'Het is alleen maar urgenter geworden door de reeks afluisterschandalen. Het is voor wat het boek betreft 
nu zelfs andersom geworden: life imitates art. 

'Toen ik A Most Wanted Man las, voelde ik meteen: dit gaat over de wereld van nu. Het is denk ik niet het beste 
werk van Le Carré, maar het thema sprak me meteen aan. Er worden fundamentele vragen gesteld. Hoeveel 
vrijheden geven we op om onze vrijheid te bewaren? In hoeverre treden regeringen nog op namens ons? 

'Het voelt ook als nieuwe stap. Control was min of meer per ongeluk. Ik had niet eens de ambitie om filmregisseur 
te worden. Het was een verlengstuk van wat ik met video's heb gedaan en het voelde ook als de afsluiting van een 
periode waarin ik Nederland verliet en naar Engeland ben vertrokken. Maar de film was een groot succes. Sinds die 
tijd krijg ik het ene script na het andere aangeboden. Ik wist wel dat mijn tweede iets totaal tegenovergestelds 
moest worden. Een fictief verhaal dit keer, in kleur, een ander genre, geen Britse hoofdrolspeler maar een 
Amerikaan. De derde, vond ik, moest gaan over een onderwerp waar ik erg om geef, en dat is de periode na 11/9 
zeker, met de almaar toenemende polarisatie en achterdocht - we zitten niet op de goede weg, dat lijkt me duidelijk. 

'Ik denk dat de film daarin nog wat explicieter is dan het boek. In het boek draait het om meer figuren, de migrant, 
diens advocaat, de bankier, maar voor mij was Bachmann meteen de hoofdpersoon. Je gaat emotioneel met hem 
mee. Je voelt zijn frustratie op het eind, zijn wanhoop. 

'John le Carré is een geweldige verhalenverteller. Hij is de 80 voorbij, maar een levendiger man krijg je niet aan 
tafel. Hij zit zelf ook in de film, als figurant. Hij was een beetje pissed off dat het zo kort was. Hij had zijn baard twee 
weken laten staan, het begon tot zijn mateloze irritatie flink te jeuken, hij had er veel moeite voor gedaan. Hij wilde 
een grotere rol, die dag. Maar ik wilde het geen storend element laten zijn. Dat je krijgt: kijk, daar zit John le Carré! 
Ik zag hem in Tinker Tailor Soldier Spy. Je raakt meteen uit de film. 

'Hij is uitvoerend producent, twee van zijn zoons zijn ook betrokken bij de film. Laat ik het zo zeggen: zijn werk 
wordt goed beschermd. Het was niet: ga je gang maar. Het ging niet zonder slag of stoot. Nee, ik ga geen 
voorbeelden noemen, je moet maar geloven dat het zo liep. Het hoort ook bij filmmaken. Als je begint, neem je je 
voor dáár uit te komen en daarna gebeurt er elke dag wel iets waardoor die koers wordt bedreigd. Le Carré is een 
fantastische schrijver, maar filmen is toch echt een ander vak. Het is natuurlijk ook moeilijk om te zien hoe een 
ander met je baby aan de haal gaat.' 

Anton Corbijn in 2010 in de Provinciale Zeeuwse Courant: 'Ik wil zeker eerst drie films hebben gemaakt en dan 
gaan evalueren: ben ik nou een echte filmmaker of is het toch een soort hobby?' 

Corbijn: 'Ik neem het serieus, ja. Mijn vierde film, Life, kwam korter na A Most Wanted Man dan ik wilde, het editen 
daarvan liep nogal uit. Maar dat was te gek. Ik zat helemaal in die filmmodus, ik ben niet eens naar huis geweest 
zoals ik hiervoor wel deed - de fotografie oppakken, maar weer eens zien wat er van kwam. Ik ben dit jaar niet twee 
weken vrij geweest, vorig jaar ook al niet. Het kost ongelooflijk veel energie, maar film is nu mijn leven. Daar ligt het 
avontuur. Fotografie is een heel grote liefde van mij, daarom zal ik het ook niet loslaten, maar ik weet nu wel wat ik 
kan in dat vak. 

'Ten tijde van Control was ik nog geen echte regisseur. Ik kreeg van alles toegestuurd, maar ik geloofde eigenlijk 
nooit dat ik er iets beters van kon maken dan iemand die van beroep filmer was. De echte test vormden The 
American en deze film. De vraag was vooral: kan ik de druk aan? Techniek is niet het probleem. Techniek is 
makkelijk. Daar zijn mensen voor. Je kunt alles voor elkaar krijgen. Nee, het gaat om de psyche, het werken met 
acteurs is het allerbelangrijkste. Ik sta te boek als aardig en nogal verlegen, maar geen misverstand: ik vecht wel 
voor mijn zaak, ik ben geen pushover. Het betekent dat ik bepaalde elementen in mijn karakter moet zien te vinden 
om te overleven. Je moet je laten gelden, op alle fronten. Dat maakt het zwaar als je van nature geen rouwdouwer 
bent. Het is een gevecht. Je moet erin zien te groeien, ik wist niet dat ik ertoe in staat was. 

'Dat ik misschien altijd zal worden gezien als de filmende fotograaf die zulke mooie beelden kan maken, is vooral 
een Nederlandse perceptie. Hier ben ik nog de rockfotograaf, ook al ben ik dat pakweg ergens in 1973 een blauwe 
maandag geweest. Dat bleef maar hangen. 

'Het is goed geweest dat ik ben weggegaan. In de Verenigde Staten bijvoorbeeld krijg ik er nooit vragen over. Daar 
ben ik helemaal niet de grote fotograaf. Het is ook wel eens vermoeiend, telkens die opmerkingen: typisch een 
fotograaf, zulke beelden. Ik heb A Most Wanted Man opzettelijk veel uit de hand gefilmd. Je hebt dan iets minder 
controle over je compositie en het geeft je film ook meer urgentie en intimiteit mee. 

'Of ik ooit een Nederlandse film zal maken? Om te beginnen ken ik veel te weinig acteurs. Ik zie zelden producties. 
Als ik iets tegenkom, is het meestal in het vliegtuig. Ik kan er slecht naar kijken. Het is zo theatraal. Zo van: let op, 
hier komt de emotie. Het is niet iets waarvan ik graag deel wil uitmaken. Er zou wel een heel specifieke reden voor 
moeten zijn. Als je ziet met wie ik kan werken... Ik krijg na A Most Wanted Man mails van acteurs die ik zeer 
bewonder maar persoonlijk verder niet ken, maar die wel met me in zee zouden willen. Ik zit nu in een positie 
waarin iedere Nederlandse filmer wel zou willen zitten.' 


Recensie A Most Wanted Man op pagina V11 
Music from Holland 
Anton Corbijn zei in 2010 in de Volkskrant: 'Alles wat ik nu doe en heb gedaan, komt voort uit de muziek waarvan ik 
hield als tiener. Songs die bijna alleen in Nederland bekend zijn en die ik nu op mijn manier de wereld in kan sturen, 
als kleine dank. In mijn volgende film zal ik dat weer doen.' Hij maakt zijn belofte waar. In Control kwam Supersister 
met She Was Naked voorbij, in The American liep Window of My Eyes van Cuby + The Blizzards tijdens de 
aftiteling. In A Most Wanted Man draait een café in Hamburg Down Man van Brainbox, met Kaz Lux op zang en Jan 
Akkerman op gitaar: A man, a room, A man alone in a room. 
Duits Engels en Engels Duits 
Philip Seymour Hoffman spreekt in de film met een - volgens sommige toehoorders wat merkwaardig - Duits 
accent. Volgens Anton Corbijn is het uitvoerig besproken in de voorbereiding. 'Philip en Rachel (de actrice Rachel 
McAdams speelt de rol van advocaat Annabel Richter, red.) hebben een stemcoach gehad. Het was een keuze. Je 
hebt van die films waarin Amerikanen Duitsers spelen en de acteurs de eerste zinnen in het Duits zeggen waarna 
ze overgaan in het Engels. Dat wilden we zeker niet. Door Philip en Rachel het accent aan te leren, raakten hun 
rollen meer geïntegreerd met die van de Duitse acteurs die Engels spreken.' 
'Je vraagt iemand als Philip ook om zijn talent, zijn vermogen zelf de rol in te kleuren. Mijn verdienste is, denk ik, 
iemand daarvoor de ruimte te geven' 
'Ik krijg na A Most Wanted Man mails van acteurs die ik zeer bewonder maar persoonlijk verder niet ken, maar die 
wel met me in zee zouden willen' 
 
Graphic

 
Philip Seymour Hoffman, door Anton Corbijn geschoten tijdens de opnamen van A Most Wanted Man.
Anton Corbijn bij de première in Eye in Amsterdam.
Foto Ivo van der Bent
Zoals steeds, hanteerde Anton Corbijn ook bij de opnamen van zijn nieuwste film veelvuldig de fotocamera. Hij 
bundelde de foto's van op en rondom de set in Looking at A Most Wanted Man. (180 pagina's, tekst en 140 foto's 
van Anton Corbijn, 49,80 euro.)
Nina Hoss.
Schrijver John le Carré en Philip Seymour Hoffman.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (86%); Film (74%) 
 

Industry: Entertainment + Arts (94%); Movie Industry (88%) 
 

Load-Date: September 3, 2014

 
End of Document





Verkooppraatjes aan de deur
de Volkskrant
4 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 13
Length: 1040 words
Byline: VAN ONZE VERSLAGGEEFSTER CHARLOTTE HUISMAN
Body


Reportage: Donateurs werven en de irritaties die dit oproept 
De ergernis over fondsenwervers die aanbellen voor een goed doel groeit. Buurten met een hoog GroenLinks- en 
D66-gehalte worden overlopen. 'Wij maken zelf uit waaraan we doneren.' 
De bel gaat van de Utrechtse rijtjeswoning, een twintiger in een rood T-shirt met een logo van KWF 
Kankerbestrijding staat voor de deur. 'Iedereen kent wel iemand die kanker heeft', begint hij zijn verhaal. 

Hij is niet de enige die aanbelt met een verkooppraatje. Laatst kwamen werkstudenten langs om Artsen zonder 
Grenzen aan de man te brengen, anderen belden aan namens een energiemaatschappij. 

Direct dialogue heet deze steeds meer gebruikte methode waarbij tot verkoper opgeleide jongeren op straat of aan 
de deur klanten proberen te werven via een 'gesprek'. Behalve energiemaatschappijen en kranten maken ook 
tientallen goede doelen er gebruik van. Bijvoorbeeld omdat het werven per telefoon lastiger is geworden door de 
instelling van het Bel-me-niet Register. 

Het wordt sommige buren wat veel. Op hun deuren zijn stickers geplakt met de boodschap: 'Wij maken zelf uit 
waaraan we doneren'. 'Ik ben erg onaardig geweest tegen zo'n aanbeller, dat had ik misschien niet zo moeten 
doen', zegt een bewoner. 'Het is niet leuk meer. Ik krijg ondertussen een hekel aan goede doelen.' 

Bij een aantal wervingsbureaus groeit het besef dat de effectiviteit van de methode kan dalen, als bewoners 
geïrriteerd raken. Er zou daarom een maximum moeten worden gesteld aan het aantal keren dat er bij een huis 
mag worden aangebeld voor goede doelen. Over hoe dat te regelen, woedt nu een venijnige discussie in de sector. 
Want hoe irritant mensen het ook vinden thuis gestoord te worden, de methode blijft lucratief, ondanks de relatief 
hoge kosten. 

De aanbeller van deze zaterdag is in dienst bij Pepperminds, een van de grote wervingbureaus. Het doel van de 
wervers is dat zo veel mogelijk mensen 'schrijven'; zo noemen ze het als een bewoner het donatieformulier invult. 
Niet alleen voor het goede doel, maar ook voor de eigen portemonnee; deze huis-aan-huis-werver krijgt, op zijn 
vaste salaris, 6 euro voor elke binnengehaalde donateur, vertelt hij. Hij spreekt openlijk over het werk dat hij al een 
aantal jaren doet, maar vertelt niet zijn naam. 

De werver loopt graag voor de KWF Kankerbestrijding, en rekent voor: belt hij bij 200 deuren aan, wordt er bij 150 
opengedaan. Aan gemiddeld zeven daarvan kan hij een donateurschap of loten verkopen voor dit goed doel. 
Artsen zonder Grenzen is voor veel mensen een ver-van-mijn-bedshow en 'scoort' beduidend minder, zeker in 
'armere' buurten. In wijken met veel allochtonen werft hij überhaupt weinig donateurs. 'Buurten als deze van 
GroenLinks- en D66-stemmers zijn triple A voor ons', grijnst hij. 

De goede doelen zeggen genoodzaakt te zijn op deze manier te werven, omdat de meeste mensen niet uit zichzelf 
geld doneren.'Het is voor ons de meest kostenefficiënte methode waarmee we jaarlijks tienduizenden nieuwe 
structurele donateurs werven. Uit een groep die we anders niet hadden kunnen bereiken', zegt een woordvoerder 
van KWF Kankerbestrijding. 

Vier bureaus, drie grote en een kleine, hebben afgesproken dat per huis maximaal een keer per maand mag 
worden aangebeld door een goed doel. Hiertoe hebben ze zich verenigd in de branchevereniging Direct Dialogue 
Donateurswerving Nederland (DDDN), naar eigen zeggen goed voor ruim 80 procent van deze markt. 

'Onze leden zijn concurrenten van elkaar, we verdelen de betere en de mindere buurten eerlijk. Als iedereen zich 
aan dit systeem zou houden, zouden er minder klachten zijn', zegt directeur Henk Dokter van DDDN. 

De overlast komt volgens Dokter door de 'freeriders', zoals hij de niet aangesloten bureaus noemt. 'Die gaan vaak 
naar die goede buurten.' Maar ook zijn leden houden zich niet helemaal aan dit schema. 

Dokter vindt dat goede doelen alleen in zee zouden moeten gaan met bureaus die bereid zijn afspraken te maken 
over een maximum aantal bezoeken per deur. Hij is in gesprek met tien grote goede doelen over hoe de overlast te 
beperken. 

De tien niet aangesloten wervingsbureaus zien er niets in om op deze manier buitengesloten te worden. 'De DDDN 
doet alsof ze de consument wil beschermen, maar ze beschermen vooral hun eigen belangen', zegt een directeur 
van een klein wervingsbureau die anoniem wil blijven. 

Een grote niet aangesloten werver, Appco Group Nederland, zegt een eigen systeem van 'klantloopgebieden' te 
hanteren, waarbij maximaal drie keer per jaar hetzelfde adres wordt bezocht; zolang het niet lukt gezamenlijk op 
een lijn te komen. Dokter: 'Als elk bureau zo zijn eigen gang gaat, wordt het te veel.' 

Anderen vinden dat het doel de middelen heiligt.'Hoe erg is het om tijdens het eten gestoord te worden voor de 
honger in Afrika?', zegt Jaap Zeekant, oprichter van het Vakblad Fondsenwerving en veertig jaar betrokken bij de 
sector. 

Zeekant is geen voorstander van een opgelegd rooster. 'Niemand heeft onderzocht wat het maximale aantal 
aanbellende goede doelen is zonder irritatie voor bewoners. Veel mensen gooien alle partijen die aan de deur 
komen op een hoop: de energiemaatschappijen, de Jehovagetuigen en dakgootschoonmakers.' 

Veel goede doelen kunnen volgens hem hun werk niet doen zonder de inkomsten uit de werving aan de deur en op 
straat. Als deze vorm aan banden wordt gelegd lopen ze veel inkomsten mis. DDDN-directeur Dokter: 'Dan kunnen 
de dokters van Artsen zonder Grenzen geen ebola bestrijden. Daarnaast gaat het om tienduizenden banen voor 
jongeren, het commercieel talent van Nederland begint bij deze bureaus.' 

'Het is een leerzame baan, waarin je veel mensenkennis opdoet', vertelt de werver van KWF Kankerbestrijding. 
Voordat hij zich weer voegt bij zijn collega's om bij de volgende Utrechtse deur aan te bellen zegt hij: 'Ik zie veel 
collega's technieken uit ons werk toepassen in hun dagelijkse leven; als ze iets gedaan willen krijgen van iemand, 
bijvoorbeeld. Het verdient bovendien goed.' 
Het is niet leuk meer. Ik krijg ondertussen een hekel aan goede doelen (Bewoner die 'onaardig is geweest tegen 
een aanbeller') 
Hoe erg is het om tijdens het eten gestoord te worden voor de honger in Afrika? (Jaap Zeekant oprichter Vakblad 
Fondsenwerving) 
 
Graphic

 
Jongeren in Haarlem nemen de looproutes door van de goede doelen waarvoor ze langs de deur gaan. Ze komen 
niet voor in het artikel.
Foto Marcel van den Bergh / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Charities (94%); Fundraising (82%); Associations + Organizations (71%) 
 

Load-Date: September 3, 2014

 
End of Document





Is 3-jarige Blessing van flat getuimeld of geduwd?
de Volkskrant
4 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 12
Length: 606 words
Byline: VAN ONZE VERSLAGGEEFSTER ANNEKE STOFFELEN
Body


Met zijn armen in de lucht zou Paul A. die bewuste avond op de galerij hebben gestaan. 'Als een winnaar', zo 
omschrijft een buurvrouw het. Een andere getuige zegt dat Paul op zijn borst stond te roffelen. 
Even daarvoor maakte een klap op de stenen een einde aan het leven van de 3-jarige peuter Blessing. Het 
Ghanese jongetje viel die avond van 9 april 2013 van zes hoog naar beneden. 

De dood van het kind schokte de bewoners van Kikkenstein, een klassieke en beruchte honingraatflat in de 
Amsterdamse Bijlmer. Er springen hier vaker mensen van de balkons, zeker. Zelfmoord. Of, zoals in 2009, 
illegalen die hoopten te ontkomen bij een politie-inval. Maar nooit eerder kwam er een kind naar beneden. 

Hoe kon dit gebeuren? Dat is woensdag de grote vraag van de rechtbank aan de 39-jarige Paul A., die inmiddels 
vijftien maanden vastzit op verdenking van moord. De illegaal in Nederland verblijvende Ghanees is een neef van 
Blessings vader Prince. Hij heeft geen strafblad, was volgens bekenden nooit eerder agressief, en verklaart bij 
herhaling dol te zijn geweest op de peuter. Waar ging het mis? 

Die bewuste dag is Paul eerst op Schiphol om zijn paspoort op te halen en een treinkaartje te kopen naar België. 
Op het vliegveld koopt hij een fles wijn die hij later opdrinkt. 'En ik had wiet gerookt.' Ergens in de avond belt 
Blessings moeder Linda. Haar man is ziek. Kan Paul langskomen? Hij stapt op zijn fiets en is vijf minuten later bij 
Kikkenstein. 

Blessings moeder stuurt Paul op pad om pap te gaan kopen. Onderweg maakt hij een tussenstop bij de firma 
Sneldrank, zijn vaste adresje, en schaft een fles wodka aan. Terug in de flat begint Linda de pap te bereiden. De 
twee kinderen spelen in de woonkamer. Hun vader Prince ligt ziek op de bank. En Paul maakt zich meester van de 
fles wodka. 

Tot zover is het verhaal redelijk consistent. Het laatste dat Paul zich zegt te herinneren, is dat hij na de wodka 
begint aan een fles wijn, hoewel Linda waarschuwt dat hij al teveel heeft gedronken. 

Blessings moeder ziet later dat Paul haar zoontje optilt en met hem wegloopt. Als ze de deur hoort, staat ze op om 
te gaan kijken. Paul komt de flat weer in. 'Ik heb hem daar neergelegd', hoort Linda hem zeggen. 

Haar man Prince verklaart later bij de politie dat Paul zegt: 'Blessing is evil, ik heb hem weggegooid.' 

Flatbewoners, afgekomen op geschreeuw, horen herhaaldelijk een kreet die klinkt als 'makuno'. Dat betekent in het 
twi, een veel gesproken taal in Ghana, zoveel als: 'Ik heb hem gedood.' 

Maar niemand ziet het gebeuren. Niemand, op een getuige na. Die zegt dat Paul de peuter op de balustrade eerst 
bij zijn arm vasthoudt, door elkaar schudt en hem later op de reling zet en hem er overheen duwt. Anderen beweren 
dat deze getuige het incident niet kan hebben gezien. Zo blijft veel onopgehelderd. 

De politie treft Paul A. later in verwarde toestand aan. Vlak voor zijn arrestatie lacht hij raar, en maakt 'een soort 
oerwoudgeluiden'. 

Pas de volgende ochtend in de politiecel dringt tot Paul door dat Blessing is overleden. Verklaren kan hij het 
allemaal niet. 'Ik ben naar mijn familie gegaan om te helpen, ik was niet gekomen om hen kwaad te doen.' 

Maar hij gelooft in hekserij, dat mensen bezeten kunnen zijn. 'Ook iemand van mijn eigen familie kan een heks zijn.' 

Het is in elk geval wel raar dat slechts een week na Blessings overlijden de zoon van een andere oom in Ghana 
verdrinkt in de rivier. 'Dat is te veel in een familie', zegt Paul. 'Daar moet iets anders achter zitten.' 

De rechtszaak gaat vandaag verder. Dan komt het Openbaar Ministerie met de strafeis. 
Dodelijke val peuter schokt bewoners Amsterdamse Bijlmer 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Law Courts + Tribunals (78%); Educational Institution Employees (73%) 
 

Industry: Entertainment + Arts (94%) 
 

Load-Date: September 3, 2014

 
End of Document





Inkomenstoeslagen werken averechts
de Volkskrant
4 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 511 words
Byline: VAN ONZE VERSLAGGEVERS ROBERT GIEBELS, GIJS HERDERSCHEÊ
Body


Financiële bijdrage Steun te complex 
De inkomensafhankelijke regelingen zijn zo ingewikkeld dat burgers er geen gebruik van durven te maken. 
Waakhond Actal luidt de noodklok. 
Burgers krijgen inkomensondersteuning via gemiddeld dertien regelingen, waarbij acht verschillende 
inkomensdefinities worden gebruikt. Verschillende instellingen zijn ervoor verantwoordelijk, zoals de 
Belastingdienst, het UWV, de Sociale Verzekeringsbank en de gemeenten. Ze hanteren allemaal hun eigen 
inkomensgrenzen en -definities, betalingsmoment en aanvraagtermijnen. 

De zogenoemde inkomensafhankelijke regelingen zijn daardoor zo ingewikkeld geworden dat ze averechts werken. 
Mensen durven er geen gebruik van te maken uit vrees een fout te maken, waardoor er beslag op het inkomen kan 
worden gelegd. 

Dit concludeert Adviescollege toetsing regeldruk (Actal) in een advies aan het kabinet. 'Het stelsel met 27 
regelingen is gevangen in zijn eigen complexiteit', zegt Actal-voorzitter Jan ten Hoopen. 'Met ict is dit niet meer op 
te lossen.' Actal is een door Paars II ingestelde adviseur die het kabinet moet waarschuwen als politiek Den Haag 
onlogische of onwerkbare regels en wetten produceert voor burgers en bedrijven. 
Noodklok 
Bij Actal kwamen zo veel klachten van burgers, ambtenaren en sociaal raadslieden binnen, dat de adviseur besloot 
de noodklok te luiden. 

Ook professionals zien door de bomen het bos niet meer. 'Burgers en uitvoerders zijn lotgenoten', zegt Ten 
Hoopen. 'We vroegen het specialisten. Niemand kent alle regelingen.' 

De ingewikkelde en op elkaar inwerkende regelingen ontmoedigen burgers sterk om ze aan te vragen, stelt Actal. 
Sterker, de groepen voor wie ze het meest bedoeld zijn - laagopgeleiden, migranten en laaggeletterden - haken 
het eerst af. 'Dat verklaart het grote niet-gebruik van regelingen', legt Ten Hoopen uit. 'Daar zijn miljarden mee 
gemoeid, maar hoeveel geld blijft liggen, weet niemand.' 
Stroomlijnen 
Het systeem kan volgens Ten Hoopen vrij simpel door de overheid worden gestroomlijnd. 'Zorg voor één definitie 
voor inkomen en vermogen. De overheid heeft die gegevens al bij de Belastingdienst. En zorg voor één datum van 
uitbetalen. Dat maakt het voor de burger en voor de overheid zelf een stuk begrijpelijker.' 

Actal wil dat de overheid een site maakt waar mensen eenvoudig nagaan op welke regelingen zij aanspraak 
kunnen maken. 'Kijk naar een site als Independer waar verzekeringen worden vergeleken.' De overheid moet 
mensen actief benaderen als ze geen aansluiting op internet hebben -volgens Actal 1,6 miljoen Nederlanders. 

Ten Hoopen benadrukt dat het hem niet om een bezuiniging gaat. 'Het gaat om stroomlijnen en vereenvoudigen.' 
Het kabinet wilde oorspronkelijk vier regelingen onderbrengen in een huishoudentoeslag. Dat gaat niet door omdat 
veel meer geld dan tot nu toe naar het buitenland zou moeten worden overgemaakt. Bovendien kan de 
Belastingdienst de nieuwe toeslag niet uitvoeren. 'Dat was vooral een bezuiniging. Wij benaderen hetzelfde 
vraagstuk nu vanuit het standpunt van de burger en de problemen die hij ervaart.' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Government Departments + Authorities (94%); Health Care Costs (89%); Taxes + Taxation (75%); Social 
Security (71%); Health Care Regulation + Policy (68%); Retirement + Retirees (64%); Social Assistance + Welfare 
(63%) 
 

Industry: Health Insurance (75%); Insurance (75%); Professional Services (67%); Internet + Www (67%) 
 

Load-Date: September 3, 2014

 
End of Document





[Oekraïne Wat Samuel Huntington ook mag hebben bewe...]*
de Volkskrant
5 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 798 words
Body


Oekraïne 
Wat Samuel Huntington ook mag hebben beweerd (O&D, 4 september), er loopt geen culturele breuklijn tussen 
een geünieerd westelijk en een orthodox oostelijk Oekraïne. Het van origine orthodoxe en Russischtalige Kiev staat 
politiek gesproken aan dezelfde kant als het geünieerde westen van het land; in nog oostelijker steden als 
Dnepropetrovsk en Zaporozje haalde Petro Porosjenko bij de presidentsverkiezingen in mei een afgetekende 
meerderheid. 

In Donetsk en Loegansk kon niet worden gestemd, maar dat valt eerder te verklaren uit bemoeienis van Moskou 
dan een culturele kloof (al speelt die zeker een rol). Wat betreft Hans Achterhuis' verwijt dat westerse politici niet 
hebben willen nadenken over verzoening: Net als zakenlui hebben ze de verschillen met Poetins Rusland lange tijd 
miskend. Ze drukten Poetin aan het hart en dreven graag handel met hem. Nu zijn ze in verwarring en velen van 
hen hopen dat het snel weer goed komt. 

Marc Jansen, Amsterdam 
Oekraïne (2) 
We stemmen in met een op grond van democratische verlangens te rechtvaardigen grenscorrectie, waardoor de 
provincie Donetsk een deel van Rusland wordt, we erkennen ook de Krim als Russisch en we heffen nagenoeg alle 
economische sancties op. 

Daar staat tegenover dat Rusland akkoord gaat met het Oekraïens lidmaatschap van de NAVO, er een nader te 
bepalen aantal militaire bases van dit bondgenootschap komt ten oosten van Riga, Warschau, Kiev en dat ook 
Rusland haar sancties opheft en zich hierbij voortaan houdt aan WTO-regels. (De laatste jaren komt het regelmatig 
voor dat een product Rusland niet in mocht op grond van gezochte argumenten wegens geneuzel over insecten in 
groente, slechte hygiëne in onze zuivelfabrieken enzovoorts.) Als we dat doen, dan is iedereen een beetje blij en 
veiliger. 

Jelle de Visser, 

Goutum 
Propaganda 
Een terreurgroep noemt zichzelf 'islamitisch'. Dat is slimme propaganda, want ze hoopt door die naam een appel te 
doen op alle islamieten ter wereld. Het is alsof de maffia zichzelf een 'christelijke' organisatie noemt. Ik vind dat we 
meegaan met de IS-propaganda door de naam 'Islamitische Staat' in de media over te nemen. Dat brengt onzekere 
jonge moslims in verwarring. En daarmee ondersteunen we de propaganda van IS. 

Hans Kaldenbach, Zeist 
Ov-chipkaart 
Woensdagochtend 3 september. Mijn zoon van 12 jaar is deze week begonnen op de middelbare school. Hij moet 
daarvoor met de trein naar Culemborg. Omdat we het heel erg druk hadden, heeft hij nog geen trajectkaart en 
daarom reist hij met een opgeladen anonieme ov-chipkaart. Op de kaart hebben we, dachten we, voldoende saldo 
gezet, zodat hij tot en met woensdag tussen Houten en Culemborg kon reizen. Dan belt hij me me op vanaf het 
station dat hij niet mee mag met de trein (controle) want hij heeft te weinig saldo. Ik fiets in grote haast naar het 
station. Ik zie dat er 16 euro op zijn kaart staat. Hè? Maar, nee, inchecken kan niet, want, aldus een van de 
controleurs: stel je voor dat hij naar Groningen reist, dan kom je echt geld tekort. Ik werd even niet goed: een 
jongen van 12 met een zware schooltas die meer dan duidelijk op weg is naar school, duidelijk ook nog geen 
doorgewinterde middelbare scholier. 

Dus: trein gemist, klasgenoten misgelopen met wie was afgesproken samen naar een nog vreemde locatie te 
lopen. Op de anonieme ov-kaart waar we vandaag een trajectkaart 'op gaan laden', 'aan gaan koppelen', 'op gaan 
zetten' moet minstens 20 euro staan, 16 euro is te weinig. Er zit een vast een bepaalde logica achter, maar die kan 
ik niet volgen. 

Sandrien Banens, Houten 
Berucht 
Ja hoor, daar gebeurt het weer. Anneke Stoffelen noemt in haar artikel 'Is 3-jarige Blessing van flat getuimeld of 
geduwd?', Bijlmerflat Kikkenstein een klassieke en beruchte honingraatflat (Ten eerste, 3 september). Tjonge. In de 
zes jaar dat ik in Kikkenstein woonde, was het samen met het naastgelegen Gooioord een zogenoemde eliteflat en 
was het verwijt aan woningcorporatie Nieuw-Amsterdam dat het de bewoners selecteerde, om zo een paar 'sterke' 
flats te houden. Schande sprak men ervan. Kikkenstein is overigens niet ten prooi gevallen aan de sloopdrift. 

Nee, dan de tegenovergelegen flats Groeneveen en Kruitberg. Daar was het niet pluis, kon je van iedereen 
vernemen. Berucht, zogezegd. Toen de El Al-Boeing erop neerstortte viel in geen enkel artikel te lezen dat het ook 
nog beruchte flats waren. Niet relevant. Maar als het gaat om een doorgedraaide alcoholistische vermoedelijke 
dader die in Kikkenstein op bezoek was, kun je kennelijk op de betreffende flat gerust het etiket 'berucht' plakken. 
Ja, er zitten illegalen en er springen vaker mensen, valt te lezen. 

Maar dat doen ze ook wel eens van het Hiltonhotel. Ook zo'n 'beruchte' plek. 

Bert Weverling, Amsterdam 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Embargoes + Sanctions (90%); Rule Of Law (75%); Weapons + Arms 
(67%) 
 

Load-Date: September 4, 2014

 
End of Document





Kunstbeurs weert sponsorbord Israël
de Volkskrant
5 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 18
Length: 393 words
Byline: MICHIEL KRUIJT
Body


kunst - Biënnale São Paulo 
De organisatie van de Biënnale van São Paulo, de kunstmanifestatie die zaterdag begint, laat niet langer het logo 
zien van een van de hoofdsponsoren, het Israëlische consulaat in de Braziliaanse stad. 
Dat is de uitkomst van overleg met kunstenaars die protest hadden aangetekend tegen de financiële bijdrage. 55 
van de 68 deelnemers, onder wie Nederlandse kunstenaars als Jonas Staal, Liesbeth Bik en Jos van der Pol, 
hadden eind augustus in een open brief aan de organisatie de sponsoring onacceptabel genoemd 'op het tijdstip 
dat de bevolking van Gaza terugkeert naar de puinhopen van hun huizen, verwoest door de Israëlische militairen'. 
Ook de Israëlische, maar deels in Nederland opgeleide en woonachtige kunstenares Yael Bartana behoort tot de 
ondertekenaars. 

Het Israëlische consulaat heeft geld gedoneerd omdat vier Israëlische kunstenaars meedoen aan het 
kunstevenement. Met de organisatie is nu afgesproken dat het logo van het consulaat alleen in verband met het 
werk van dit viertal wordt getoond. Deze handelswijze zal ook worden gevolgd bij andere overheden die sponsoren. 
De 40 duizend dollar (ruim 30 duizend euro) die het Israëlische consulaat zou hebben bijgedragen aan de 
kunstmanifestatie, wordt evenwel niet teruggeven. Die eis van de kunstenaars is niet ingewilligd. 

De actie van de deelnemers werd ondersteund door de vijf curatoren van de biënnale. Eén van hen is Charles 
Esche, directeur van het Van Abbemuseum in Eindhoven. In een verklaring schrijven de curatoren dat deze actie 
en 'andere incidenten tijdens soortgelijke evenementen in de hele wereld' duidelijk maken dat er moet worden 
nagedacht over de financieringsbronnen van grote culturele evenementen. Die hebben volgens hen een 
'toenemend dramatisch effect op het zogenaamde 'onafhankelijke' curatorschap en artistieke verhaal van een 
evenement'. 

Daarmee doelen zij onder meer op het kunstenaarsprotest dat in februari klonk, voorafgaand aan de Biënnale van 
Sydney. Een groep deelnemers eiste toen dat het contract met hoofdsponsor Transfield werd beëindigd. Dit 
Australische concern raakte in opspraak omdat het een rol speelde bij de inhumaan genoemde opvang van 
vluchtelingen door de Australische regering. Toen de organisatie het protest afwees, boycotte een aantal 
kunstenaars het evenement. In maart brak de leiding alsnog met de sponsor. 
 
Graphic

 
Voorbereidingen voor de Biënnale van São Paulo, die zaterdag begint.
Foto Pedro Ivo Trasferetti / Fundação Bienal de São Paulo
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); Artists + Performers (67%); International Relations (63%); Visual Arts 
(62%) 
 

Load-Date: September 4, 2014

 
End of Document





Weg met de pil
de Volkskrant
5 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 166 words
Body


Voetnoot 
Emeritus hoogleraar Bernard van Praag schreef dinsdag een prikkelend stuk in de Volkskrant. Het Japan-scenario, 
dat in de EU dreigt - deflatie en stagnatie - zou niet alleen door falen van politici komen, maar ook door 
demografische ontwikkelingen. Europeanen maken te weinig kinderen. Immigratie is slechts een tijdelijke 
oplossing omdat de 'kwaliteit' van de immigranten niet hoog genoeg zou zijn. 

Het is mij onduidelijk of Van Praag betoogt dat wij meer consumenten of meer (hoogopgeleide) arbeidskrachten 
nodig hebben, maar ik neem aan dat zijn redenering klopt. 

Hoe overtuigen wij Europeanen om meer kinderen te krijgen? 

Overigens is het geboortecijfer in de EU uiteraard niet overal gelijk; in Duitsland is het laag, in Frankrijk en Ierland 
relatief hoog. 

Zouden financiële prikkels van de overheid helpen? Ten dele. Sociale druk lijkt mij effectiever. 

Burger, doe uw economische plicht. Weg met de pil, trek die condoom uit. Creëer vanavond nog een nieuwe 
consument. 



Arnon Grunberg 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Immigration (94%); Economic Conditions (64%); Labor Force (63%) 
 

Load-Date: September 4, 2014

 
End of Document





'EU-geld nodig voor beschermen grenzen'
de Volkskrant
5 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 12
Length: 63 words
Byline: ANP
Body


Griekenland 
Griekenland heeft donderdag financiële steun van de EU gevraagd voor de bescherming van zijn grenzen. Het land 
vreest een enorme toeloop van migranten uit Syrië en Irak. 'De toename die wij zien, is zorgwekkend', zei minister 
van maritieme zaken Varvitsiotis. Volgens zijn ministerie wachten meer dan honderdduizend mensen op hun kans 
via Turkije in de EU te komen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); International Relations (69%); Refugees (64%) 
 

Load-Date: September 4, 2014

 
End of Document





'Oeigoerse muziek is wel onafhankelijk'
de Volkskrant
5 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 14
Length: 978 words
Byline: VAN ONZE CORRESPONDENTE MARIJE VLASKAMP
Body


Interview Hongqi, componist filmmuziek 
De Chinese regering probeert met de tekenfilm Geurige Prinses de onderdrukte Oeigoerse minderheid mild te 
stemmen. 
De machthebbers in Peking hebben een nieuw wapen in de strijd tegen het separatisme van de Oeigoeren: de 
tekenfilm Geurige Prinses, die wordt uitgebracht als 3D-film in de bioscopen en als 100-delige serie op de televisie. 

Doorgaans bestrijdt Peking opstandigheid van de islamitische minderheid met harde antiterreurcampagnes. Maar 
de film legt de klemtoon op de eenheid tussen Oeigoeren en Han-Chinezen, in een tijd dat de spanningen tussen 
de twee groepen door etnische geweld in de westelijke provincie Xinjiang oplopen. 

Het maken van de politiek gevoelige film was niet eenvoudig. Het duurde een jaar voordat een muzikant voor de 
filmmuziek werd gevonden, die voor beide partijen acceptabel is. Het werd zanger Hongqi (41). Hij is Oeigoer en 
regeringsgezinde Rode Zanger tegelijk. 
Hoe komt u aan die verschillende identiteiten? 
'Ik ben als baby geadopteerd door Han-Chinezen van een para-militaire productiebrigade. Roder kan het niet. Als 
puber liep ik vaak van huis weg. Dan zuchtten mijn tantes dat zo'n adoptiekind niet gemakkelijk was. Ik ging in het 
leger en mijn eerste muziekleraar was een linkse maoïst. 

'Als twintiger ontdekte ik mijn Oeigoerse achtergrond. Eerst door muziek, daarna liet ik uit respect voor de cultuur 
varkensvlees staan. Ik probeer objectief tegenover de islam te blijven. Als ik me bekeer, word ik vast gek. Dan 
verlies ik me in iets waar ik niets van begrijp. Ik ben een man van het midden. Ik ga met beide bevolkingsgroepen 
om.' 

De tekenfilm is gebaseerd op de legende rond een Oeigoers meisje uit de stad Kashgar, dat zo lekker rook dat 
keizer Qianlong haar in de 18de eeuw tot concubine maakte. De korte samenvatting van deze Disney-versie van 
het Chinese dictaat van solidariteit tussen etnische volkeren luidt: Oeigoerse schoonheid trekt al dansend en 
zingend met multi-etnisch vriendenclubje door het exotische decor van Xinjiang. 

Over Geurige Prinses praten is niet gemakkelijk voor Hongqi, al is zijn titelsong al tot hit verklaard nog voordat hij 
een noot heeft ingezongen. Alles wordt politiek uitgelegd en hij wil juist geen standpunt innemen. De populistische 
staatskrant Global Times maakt bijvoorbeeld dit van Hongqi's nieuwe project: 'Xin- jiang vecht een ideologische 
oorlog met tekenfilmproductie.' Hij slaat de Global Times dicht alsof de stripfiguurtjes bij het artikel bijten. 'Geen 
commentaar.' 
Waarom ligt dit project zo gevoelig? 
'Alles wat te maken heeft met Xinjiang is altijd gevoelig. Ik negeerde die spanningen. Ik bleef met Han-Chinese 
maten naar Oeigoerse vrienden gaan. Zat mijn Han-Chinese vriend daar te trillen van de zenuwen. 'Hoe durf je, 
met zoveel Oeigoeren', zei hij. Maar nu sijpelen de gevoeligheden door in mijn denken. Vroeger ging ik spontaan 
naar Kashgar, nu benader ik eerst contacten bij de overheid daar. Anders voel ik me onrustig.' 
Vanwege eventuele terreuraanslagen of de anti-terreurcampagne van de staat? 
'Die incidenten hebben veel invloed. De verhalen die ik hoor over Han-Chinese ambtenaren die nu massaal in 
Oeigoers gebied worden gestationeerd om de etnische eenheid te bevorderen. Die ambtenaren durven niet zonder 
lijfwachten naar de wc. Als dat waar is, wat heeft het dan voor zin die ambtenaren naar die dorpen te sturen? 

'In Urumqi (de provinciehoofdstad van Xinjiang) ligt het nachtleven op zijn gat. Mijn creativiteit droogt op. De 
Oeigoerse invloeden voor mijn muziek vind je nergens anders. Xinjiang wordt nooit een onafhankelijk land, maar de 
cultuur en muziek zijn wel degelijk onafhankelijk.' 
Ziet u een uitweg voor de situatie in Xinjiang? 
'Ik voel me blind en stuurloos als ik daarover nadenk. Op het platteland hebben ahong, de imams, veel invloed. De 
meesten zeggen dat bidden het beste is, dus oudere Oeigoeren trekken zich terug in de religie. De oplossing moet 
van de jeugd komen, maar veel jonge Oeigoeren zijn zo laag opgeleid dat ze niet meer doen dan biljarten en 
afstompende computerspelletjes spelen. Het is dat, of ondergronds gaan met je muziek, je ideeën. Dat vind ik geen 
optie. Ik heb familie in Xinjiang. Ik wil onder de zon leven.' 
Welke compromissen sluit je daarvoor? 
'Ik ben niet vies van een optreden op de staatstelevisie, maar liever geen politieke ontvangsten. Ik win wel eens 
een officiële onderscheiding en dat opent deuren. Een compositie in opdracht ter gelegenheid van de aanleg van 
een snelweg bijvoorbeeld. De tekst kwam ongeschonden door de censuur. 'Om mijn hart binnen te komen zijn 
weinig woorden genoeg.' Dat lieten ze staan, dat viel me zo mee! Een kunstenaar moet kritisch zijn. Niet tegenover 
politiek of autoriteiten, maar tegenover clichés. Xinjiang wordt altijd neergezet als een brok natuurschoon en daar 
walg ik van. Mijn liedjes gaan over echte mensen in oude stadswijken.' 


Geweld en repressie 

De bevolking van Xinjiang bestaat voor 45 procent uit Oeigoeren, een islamitisch volk. Die voelen zich 
achtergesteld ten opzichte van Han-Chinese migranten. Een kleine groep vecht voor een onafhankelijke staat. 
Etnisch geweld laaide sinds de jaren negentig op met amateuristische aanvallen op politiebureaus in 
woestijndorpen. 

Terreur uit Xinjiang professionaliseerde en begaf zich buiten de provincie: bij een aanslag op het Plein van de 
Hemelse Vrede in Peking vorig jaar oktober stierven twee toeristen. Drie aanslagplegers, volgens de Chinese 
regering Oeigoerse separatisten, kwamen eveneens om. Vorige week werden acht personen die waren 
veroordeeld voor het beramen van de aanslag geëxecuteerd. 

Na de aanslag op het plein volgde bloedig geweld op treinstations en groentenmarkten. De aanslagen en de anti-
terreurcampagne van de staat hebben naar schatting ruim tweehonderd levens geëist. 
Een kunstenaar moet kritisch zijn: niet tegen de regering maar tegen clichés 
 
Graphic

 
De geurige prinses.
..
Zanger en componist Hongqi.
Wassink Lundgren
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Aircraft (94%); Hijacking (94%) 
 

Load-Date: September 4, 2014

 
End of Document





U
de Volkskrant
6 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat
Length: 2063 words
Body


Niks delen 
Als ik nu nog één keer lees dat begrippen als 'delen', 'gemeenschap'of 'familie' in verband worden gebracht met 
Airbnb, Uber en dergelijke, ga ik gillen. Huurders van een Airbnb-appartement zijn evenmin 'familie' van de 
verhuurder als de klanten van de Aldi verwant zijn met de directie van dat bedrijf. De één betaalt weinig voor het 
geleverde product, de ander houdt er leuk aan over. Niks delen, gewoon handel drijven. Noem het voor mijn part 
een win-win-situatie, maar praat me niet van een 'deeleconomie'. 

E.J. van Ginkel, Leiden 
Uber in Kazachstan 
In Nederland is er, zo lees ik in de Volkskrant van 2 september, enige commotie rondom amateur taxichauffeurs. In 
Kazachstan , waar ik sinds korte tijd woon, is dat een doodgewoon verschijnsel : de gypsy- taxi. In eerste instantie 
dacht ik straatprostituees aan het werk te zien. Een rijtje goedgeklede hooggehakte jonge vrouwen, gebarend naar 
passerende auto's. Pas toen ik beter keek, zag ik er ook jonge mannen tussen staan, in strak gesneden pak. Het 
was mijn eerste, bevooroordeelde blik hier in dit voor mij nog onbekende land. Inmiddels weet ik beter. 

Het werkt als volgt. Het is winter en koud, dus mensen willen graag snel naar huis. Het is spitsuur, de bussen zitten 
tjokvol. Het duurt te lang voordat de bus verschijnt. Je komt laat uit een restaurant en wil snel naar huis. Wat doe je 
dan? Je gaat langs de kant van de weg staan, liefst in de buurt van een bushalte. Je steekt je arm uit, beweegt je 
onderarm heen en weer en probeert op die manier een passerende auto staande te houden. 

Het duurt niet lang voor er iemand stopt. In het zakencentrum, waar soms rijen staan om op vervoer te wachten, 
stoppen meerdere auto's achter elkaar. Het raam gaat open, je steekt je hoofd naar binnen, vraagt waar de 
chauffeur heen rijdt, spreekt een prijs af. Is het jouw richting op, dan stap je in. Zo niet komt er altijd wel een 
volgende. Het is niet ongewoon dat je niet de enige passagier bent. Als je geluk hebt, word je voor huis afgezet. 
Anders is het hooguit een paar minuten lopen. De prijs? Maximaal 500 tenge, omgerekend twee euro. Ter 
vergelijking: een taxi kost voor dezelfde rit 8 tot 12 euro , een buskaartje 0,45 eurocent. En dat allemaal zonder 
app, zonder regels. Een systeem waar iedereen baat bij heeft, dat zonder problemen naast het goed 
functionerende openbaar vervoer bestaat. Het kan. In elk geval hier, in Kazachstan. 

Anneke Dunk, Astana (Kazachstan) 
Ouderen 
Even alle cijfers op een rijtje: in 2013 werden ouderen al zwaar benadeeld door de invoering van de wet 
uniformering loonbegrip waardoor het tarief in de eerste schijf werd verhoogd van 15,2 naar 19, 1 procent. Bij de 
nieuwe verhogingen gaat een echtpaar met alléén AOW er 15,20 euro per maand op achteruit doordat de 
zorgpremie met 1 procent wordt verhoogd. 

Daarbij komt een verlaging van de ouderenkorting en een verhoging van het eigen risico. Ouderen met een (klein) 
vermogen raken ook nog eens de ouderenkorting kwijt. Als hier geen sprake is van pure diefstal weet ik het niet. 
Als de PvdA op zoek is naar nóg minder zetels in de peilingen hebben ze nu hun zin: nog even en ze bestaan niet 
meer. 

J.C. van Herk, Onstwedde 
Moslimjongere 
In dezelfde Volkskrant waarin de weerzinwekkende moord op Steven Sotloff wordt beschreven, laat Thomas von 
der Dunk weten dat hij het 'niet zo gek' vindt dat Europese moslimjongeren zich aangetrokken voelen tot IS (O&D, 3 
september). Die zouden in Europa met de nek worden aangekeken en het zou dus helemaal niet onlogisch zijn dat 
ze radicaliseren. De Europese moslimjongere is kortom sneu. Als eerste externe legitimatie voert Von der Dunk 
Gaza op. 

Maar de Europese moslimjongere hoeft niet sneu te zijn. Veel van hen zijn dat ook helemaal niet. De VU en de 
Erasmusuniversiteit zitten vol met moslimjongeren van de tweede of derde generatie. Nederlanders met een Turkse 
of Marokkaanse achtergrond onder de 35 kiezen veel vaker dan autochtone Nederlanders voor een bestaan als 
zelfstandig ondernemer en hebben daar succes mee. 

De situatie in Gaza is ook geen legitimatie. Natuurlijk zou de situatie daar anders moeten worden aangepakt. In de 
eerste plaats door de Verenigde Staten. Maar Gaza is geen conflict dat erg verschilt van andere regionale 
conflicten. Het krijgt wel onevenredig veel aandacht, waarbij de Palestijnen vooral als sneu worden neergezet en 
Israël als de boosdoener. 

De Europese moslimjongere die ervoor kiest om IS te steunen is helemaal zelf verantwoordelijk voor die keuze. 
Europa of Israël hebben daar geen schuld aan. Er is echter geen plek op de wereld en geen eerder moment in de 
geschiedenis waarop zoveel mensen, ook uit de relatieve onderkant van de samenleving, het zo goed voor elkaar 
kunnen hebben als in het huidige Europa. 

Elke nieuwe wandaad van IS zou ons nog eens moeten laten inzien dat we nieuwkomers moeten meenemen in dit 
Europese succesverhaal. Inclusief het benadrukken van de eigen verantwoordelijkheid. Als je er met die eigen 
verantwoordelijkheid voor kiest om in koelen bloede journalisten af te slachten ben je gewoon een door en door 
slecht mens. Zo simpel is het. Iemand die er voor kiest om een club te steunen die dit sponsort verdient geen enkel 
begrip. 
Willem Lindeboom. Den Haag 
Moslimjongere (2) 
Thomas von der Dunk doet een poging de aantrekkingskracht die IS op moslimjongeren uitoefent, te verklaren. De 
oorzaak zou liggen bij het Westen die de moslimjongeren tussen wal en schip laat vallen. Zij voelen zich vanwege 
hun geloof en achtergrond achtergesteld en gediscrimineerd. 

Het Westen zou hen zien als tweederangsburgers. De Franse filosoof Pascal Bruckner beschrijft in zijn Tirannie 
van het eeuwige berouw hoe vooral de naoorlogse generatie van de jaren zestig gebukt gaat onder een schuld 
over wat de westerse cultuur heeft voortgebracht. 

Wij als dominante cultuur waren slecht, de niet-dominante cultuur was per definitie goed want zij waren het 
slachtoffer. Wanneer de leden van de niet-dominante cultuur niet willen integreren of zich normafwijkend gedragen 
vonden wij dat daar goede redenen voor waren. 

Een geheel andere verklaring geeft de directeur van het Inter-cultureel Instituut, dr. David Pinto, die zelf van 
Marokkaanse afkomst is. De hoge werkloosheid onder migrantenjongeren verklaart hij niet vanuit bewuste 
discriminatie op de arbeidsmarkt, maar vanuit het deels ontbreken van het vermogen je aan te passen aan de 
Nederlandse (bedrijfs)cultuur. 

Volgens Pinto ontbreekt het nogal wat jongeren van Marokkaanse afkomst aan vaardigheden als positief omgaan 
met kritiek, niet discrimineren en anti-autoritair gedrag accepteren en toepassen. Hier ligt een belangrijke taak voor 
het onderwijs. Uit ervaring weet ik dat deze discussie binnen scholen amper wordt gevoerd, uit angst om de vingers 
te branden aan deze explosieve materie. 

Wilbert van Rijen, Holthees 
Fondsenwervers 
Bij het lezen van de reportage over fondsenwervers die aanbellen, wil ik graag aandacht vragen voor collectanten. 
Een collectant die geld inzamelt voor een goed doel doet dit op vrijwillige basis. Deze persoon komt jaarlijks langs, 
elk jaar kan ik zelf bepalen wat mijn bijdrage is. Een fondsenwerver doet dit betaald: 'Het verdient bovendien goed.' 

Daarbij komt de benadering van de fondsenwerver niet prettig op mij over. Wat wordt geduid als 'commercieel 
talent' voelt als opdringerig en als een inbreuk op mijn privacy. Daarom maak ik onderscheid bij mijn voordeur: een 
collectant krijgt altijd een bijdrage, een fondsenwerver niet. Misschien is er iets mis met hoe het fonds het geld 
besteedt, als een fonds niet voldoende donaties ontvangt zonder fondsenwerving aan de deur. 

N. Schmersal, Haarlem 
Verloren generatie 
Wat doen we met de jongeren tot en met 27 jaar die geen werk kunnen vinden en een uitkering krijgen van de 
gemeente? 

Op dit moment krijgen deze jongeren een uitkering en verder wordt er niets voor ze gedaan. 

Mijn zoon zit als afgestudeerd fysiotherapeut al twee jaar thuis. Zoals iedereen weet, is het in verband met de 
bezuinigingen erg moeilijk om in die branche werk te vinden. 

Mijn voorstel is om jongeren die in dezelfde situatie zitten in plaats van een uitkering een opleiding te laten volgen 
zodat de kans op werk groter wordt. De gemeentes willen niet van de landelijke regelgeving afwijken omdat deze 
mensen beschikbaar moeten blijven voor de arbeidsmarkt. 

Welke arbeidsmarkt? Mijn zoon is inmiddels ruim 400 sollicitaties verder en krijgt in de meeste gevallen niet eens 
antwoord. Moet de landelijke regelgeving zich niet aanpassen aan de huidige omstandigheden op de 
arbeidsmarkt? We weten toch allemaal dat de situatie zich de komende jaren niet gaat herstellen? Op deze manier 
zitten we straks met een verloren generatie en dat kan nooit de bedoeling zijn. 

Martin Buurke, Sappemeer 
Gratis propaganda 
Het plaatsen van de foto van de journalist Steven Sotloff met het moordenaarsmes op zijn keel had wat mij betreft 
niet mogen gebeuren. Ook columnist Bert Wagendorp vroeg zich af of het een juiste keuze is geweest van de 
hoofdredactie. Een begrijpelijke twijfel voor iedere journalist. 

De meeste journalisten zullen zeggen: wel doen, dat is onze taak. Ik vind, doe het in dit geval niet, omdat het doel 
van de terroristen is bereikt. Gratis propaganda. Het gaat de terroristen om de beelden, die versterken hun 'macht'. 
Hun aanhangers zijn nog meer opgetogen, want zij 'winnen' van het 'grote Westen'. Het Westen kan dit, op zijn 
beurt, niet over zijn kant laten gaan en moet ingrijpen om niet vernederd te worden door de terroristen. 

Wat heeft het voor zin om mensen te confronteren met dit soort beelden. Zij kunnen niets aan de situatie 
veranderen, kijken hulpeloos toe. Plaats het bericht zonder de beelden, dan is de burger prima geïnformeerd. De 
beelden zijn slechts een bevrediging van onze eigen nieuwsgierigheid. Het is mensonterend voor de slachtoffers en 
hun naasten. Er is niemand mee gediend, behalve de moordenaars. 

Er zouden internationale afspraken moeten komen dat journalisten en digitale nieuwsverspreiders terroristische 
beelden als deze alleen tonen aan mensen, organisaties of regeringen die hier iets aan moeten of kunnen doen. En 
er verder geen ruchtbaarheid aan geven. Ook dat is een journalistiek taak. 

Ineke Wennink, Bélaye (Frankrijk) 
Luide volwassenen 
Ik hoor eigenlijk nu in bed te liggen. 

Het is het eerste uur, 08.00 uur, en we moeten van onze docente Nederlands een ingezonden brief schrijven als 
reactie op het artikel van Aleid Truijens, 'Uurtje later naar school krikt prestaties op' van 30 augustus 2014 . Een 
geweldig artikel. 

In het stuk wordt voorgesteld om scholen een uurtje later te laten beginnen, omdat dit de prestaties van puberende 
leerlingen zou verbeteren. Dit komt omdat pubers twee uur meer slaap nodig hebben dan volwassenen, terwijl alle 
pubers avondmensen zijn. 

Ik, als puber, vind dit heel herkenbaar. Wij kunnen niet om tien uur in slaap vallen terwijl onze ouders lekker hard 
televisie kijken of wanneer de buren een klein feestje op straat hebben. 

Wij pubers proberen wel om tien uur te slapen maar dat gaat gewoon niet in de echte wereld, en dat zeg ik terwijl ik 
in een hele rustige buurt woon. 

Het argument dat we het probleem verschuiven naar een later tijdstip is dus niet juist. Wanneer de scholen een 
uurtje later zouden beginnen geven we de middelbare scholieren een eerlijke kans om tegelijk te gaan slapen met 
de, vaak te luide, volwassenen. 

Pubers fietsen elke ochtend om half acht door regen en wind naar school, met de oogjes dicht. En daarna vragen 
volwassenen zich af waarom we toch zo snel geïrriteerd raken. 

Terwijl zij met voldoende slaap in hun warme auto naar hun werk gaan. 

Alexander Odintsov, Overveen 
Polio 
In Volkskrant magazine van afgelopen zaterdag staat in de 'Wat zou u doen' een advies over suiker en polio. Een 
mevrouw stelt daar dat polio alleen voorkomt 'in warme zomers wanneer de zuurgraad van het bloed hoog is, dus 
als er veel ijs en frisdrank wordt geconsumeerd.' 

Welnu, augustus 1956 was een koude zomer en ik ben nooit een zoetekauw geweest. Er was er in die tijd ook 
amper suiker. Maar ik was toch een van de ruim 2.000 kinderen die polio opliep. 

Ik was toen 15 jaar oud en heb dit alles zeer bewust meegemaakt. Sindsdien ben ik volledig verlamd met continue 
beademing. 

Wat mevrouw N. Scholten in haar bewering stelt, doet me koud om het hart worden. Wat een gevaarlijke onzin. 

R. Vercoutre, Zeist 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Adolescents (94%); Children (77%); Parents (75%) 
 

Load-Date: September 5, 2014

 
End of Document





Kiev en rebellen sluiten bestand
de Volkskrant
6 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 472 words
Byline: VAN ONZE BUITENLANDREDACTIE
Body


NAVO-top Staakt-het-vuren in Oost-Oekraïne 
De Oekraïense regering en de pro-Russische rebellen hebben vrijdag een staakt-het-vuren afgekondigd na overleg 
in de Wit-Russische hoofdstad Minsk. Het bestand moet de weg effenen voor onderhandelingen over een politieke 
oplossing. Kort na het ingaan van het bestand werd bij Donetsk en de havenstad Marioepol nog gevochten, maar 
later namen de gevechten af. 
'De hele wereld verlangt naar vrede, heel Oekraïne snakt naar vrede, inclusief miljoenen inwoners van Donbass', 
zei de Oekraïense president Petro Porosjenko in een verklaring. Een groot deel van de regio Donbass is in handen 
van de rebellen. 

Sergej Taroeta, de gouverneur van de provincie Donetsk, zei te hopen dat het staakt-het-vuren stand zou houden, 
maar een van de leiders van de rebellen hamerde erop dat zij zich nog steeds willen afsplitsen van Oekraïne. 'Het 
bestand betekent niet dat wij ons doel van afscheiding opgeven', zei Igor Plotnitski, een rebellenleider uit Loehansk. 

Het akkoord kwam tot stand na telefonisch overleg tussen Porosjenko en de Russische president Poetin, eerder 
deze week. Afgesproken is dat de strijdende partijen de komende dagen gevangenen gaan uitwisselen. Verder 
zullen er corridors voor vluchtelingen worden gecreëerd en moet er een begin worden gemaakt met 
herstelwerkzaamheden. 

Verder zijn de strijdende partijen overeengekomen dat waarnemers van de OVSE, de Organisatie voor Veiligheid 
en Samenwerking in Europa, toezicht zullen houden op de naleving van het bestand. 

Kiev en de rebellen zijn het echter volstrekt oneens over tal van zaken. De Oekraïense regering eist dat Rusland 
zijn troepen terugtrekt uit Oekraïne, maar Rusland ontkent dat die er zijn. Ook eist Kiev dat de grens met Rusland 
echt op slot gaat, zodat de rebellen geen wapens en troepen kunnen aanvoeren uit Rusland. Het is zeer de vraag 
of Moskou en de rebellen zover zullen gaan. 

Op hun beurt eisen de rebellen dat Kiev al zijn troepen weghaalt uit het gebied waar zij een eigen republiek hebben 
uitgeroepen. Moskou eist ook dat Oekraïne de garantie geeft dat het zich niet zal aansluiten bij een 
bondgenootschap als de NAVO. Dat is voor Kiev weer volstrekt onaanvaardbaar. 

Terwijl de onderhandelaars in Minsk, onder wie de voormalige Oekraïense president Koetsjma en de 'premier' van 
de door de rebellen uitgeroepen Volksrepubliek Donetsk Zachartsjenko, met elkaar praten, poogden de rebellen 
met een offensief nog de havenstad Marioepol in te nemen. 

Volgens de rebellen zouden enkele van hun eenheden erin zijn geslaagd door te dringen tot in de stad, maar Kiev 
zegt dat Marioepol nog steeds in handen is van het leger. 

De strijd in het oosten van Oekraïne laaide half april op, kort nadat Rusland het Oekraïense schiereiland Krim had 
ingenomen. In de loop van het conflict zijn al meer dan 2.600 personen omgekomen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Weapons + Arms (89%); Peace Process (69%); Terrorist Organizations 
(67%) 
 

Load-Date: September 5, 2014

 
End of Document





'Ontheemden wonen hier in riolen'
de Volkskrant
6 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 15
Length: 1131 words
Byline: THEO KOELÉ VAN ONZE VERSLAGGEVER
Body


Reportage: Lilianne Ploumen in Zuid-Soedan 
De Nederlandse minister Ploumen bezoekt het door burgeroorlog geplaagde Zuid-Soedan, maar schort de hulp via 
het regime op. Ze zoekt wegen buiten de overheid om. 
Het contrast kan niet groter zijn. In het idyllische plaatsje Yei overhandigen landbouwstudenten in gesteven kleren 
een enorme tros bananen aan de Nederlandse minister. Een dag later koopt ze een handjevol pinda's van meisjes 
die met blote voeten gehurkt zitten in een modderpoel, in een overbevolkt kamp voor ontheemden nabij de 
goeddeels verwoeste stad Malakal. 

PvdA-minister Lilianne Ploumen (51) was deze week voor de tweede keer in anderhalf jaar in Zuid-Soedan, het 
land dat mede door diplomatieke inspanningen en miljoenensteun van Nederland onafhankelijk werd in 2011. De 
situatie is er dramatische verslechterd sinds in december troepen van president Salva Kirr slaags raakten met 
rebellen van zijn voormalige vicepresident Riek Machar. De voorlopige balans: meer dan tienduizend doden, 1,5 
miljoen mensen op de vlucht, hulporganisaties die slechts een deel van de ontheemden kunnen voorzien van 
water, voedsel en medicijnen, een vredesproces dat die naam niet verdient. 

En het ergste moet nog komen, volgens veel van Ploumens gesprekspartners: een hongersnood zoals Afrika in 
decennia niet heeft gekend, en als de strijdende partijen elk staakt-het-vuren aan hun laars blijven lappen een 
nieuwe uitbarsting van geweld als het regenseizoen eind dit jaar voorbij is. 

Ploumen wil 'met eigen ogen zien' wat de strijd heeft aangericht. Bovendien kan de minister in de hoofdstad Juba 
persoonlijk melden dat ze de steun opschort voor 'een regering die haar eigen mensen in de steek laat'. Minister 
Martin Lomuro van Kabinetszaken, die geldt als een man met veel invloed op president Kiir, reageert afgemeten: 'U 
vergroot het lijden van de bevolking. Slaapt u er nog eens een nachtje over.' 

Het antwoord maakt geen indruk. Het is voor Ploumen eerder een aansporing te onderzoeken hoe de bevolking 
buiten de regering om geholpen kan worden. De bewindsvrouw wil in een kritische Tweede Kamer niet aankomen 
met het verhaal dat hulp weggegooid geld is. Laat staan met de boodschap 'dat het uitzichtloos lijkt en we maar 
weg moeten gaan'. 

Ver voor de onafhankelijkheid in 2011 mocht het christelijke zuiden, dat streefde naar afscheiding van het 
overwegend islamitische noorden van Soedan, zich al verheugen in de belangstelling van Nederland. Honderden 
miljoenen euro's stak Den Haag in de opbouw van een nieuwe staat. Ondanks sombere analyses van de 
inspectiedienst van Buitenlandse Zaken koesterde Nederland hoge verwachtingen van de onafhankelijkheid. Te 
hoge verwachtingen, maar dat is wijsheid achteraf, meent Ploumen. 'Niemand, de hele internationale gemeenschap 
niet, had de explosie van geweld in de afgelopen maanden voorzien.' 

De schrijnende gevolgen zijn vooral zichtbaar in het noorden van de prille staat, in de olierijke deelstaten. Olie is 
verreweg de belangrijkste inkomstenbron van Zuid-Soedan, maar door de oorlog zijn de revenuen sterk gedaald. 
Malakal, de stad die toegang verschaft tot de olievelden, is door aanhoudende gevechten tussen regeringstroepen 
en rebellen verworden tot een ruïne. 

Midden in het regenseizoen leven er een kleine 20 duizend inwoners onder erbarmelijke omstandigheden op de 
nabijgelegen basis van de VN-vredesmacht Unmiss. Wie geluk heeft, woont in een recent aangelegd, hoger 
gelegen deel van het kamp. Hier reikt de modder 'tot schoenhoogte', zoals VN-hulpcoordinator Toby Lanzer het 
uitdrukt. 

Hij vindt het 'een aanzienlijke verbetering,' want op en om de basis zakken ontheemden - veelal vrouwen - diep weg 
in de blubber als ze hun dagelijks voorraad drinkwater en voedsel halen. 'Ze wonen in riolen', zegt een andere VN-
medewerker. Het is de VN niet ontgaan dat de minister na Prinsjesdag extra noodhulp te vergeven heeft. VN-
hulporganisaties, Artsen zonder Grenzen en talrijke andere hulpverleners zullen bij Ploumen op de stoep staan. 

Ploumen, als voormalige directeur van hulporganisatie Cordaid toch wel wat gewend, is zichtbaar aangeslagen en 
verzucht: 'Je zult er maar zitten.' Het verbaast haar dat in deze troosteloze omgeving mensen nog lachen en 
kinderen plezier maken. Ze zal ongetwijfeld extra noodhulp bieden. Maar daarbij wil ze het niet laten. Nederland 
kent sinds 2008 officieel het beleid om 'fragiele staten' te steunen, vaak landen die proberen op te krabbelen na een 
gewapend conflict. Zuid-Soedan prijkt dit jaar voor het eerst bovenaan de lijst van 'fragielste staten,' die jarenlang 
aangevoerd werd door Somalië. 

Ploumen stelt dat mede dankzij jarenlange Nederlandse investeringen 'op het gebied van gezondheidszorg en 
onderwijs substantiële vooruitgang is geboekt'. Het gaat James Kepo, directeur van een opleidingsinstituut voor 
leerkrachten in Yei, niet ver genoeg: 'Zuid-Soedan is het land met de meeste analfabeten op de planeet aarde. 82 
procent van de vrouwen en 76 procent van de mannen kan lezen noch schrijven. Drie miljoen kinderen worden 
geacht naar school te gaan, in werkelijkheid zijn het er nog geen twee miljoen. Voor het basisonderwijs zijn 43 
duizend onderwijzers nodig, maar er zijn er niet meer dan 26 duizend. Bijna de helft heeft zelf alleen maar 
basisschool achter de rug.' 

Ook op het gebied van onderwijs maakt de oorlog de situatie erger. In de VN-kampen klagen jongeren dat ze hun 
studie niet kunnen afmaken, omdat het buiten de poorten te gevaarlijk is. Als scholen al open zijn, want ook leraren 
zijn gevlucht. 

Ploumen: 'We steunen fragiele staten als Zuid-Soedan om twee redenen. Instabiliteit in één land leidt tot 
onveiligheid en vluchtelingenstromen in de regio. Een andere reden om in Zuid-Soedan te blijven investeren is 
armoedebestrijding, de kern van ontwikkelingssamenwerking. We hebben altijd de risico's van investeringen in 
fragiele staten erkend. Een land kan terugvallen in oorlog. Maar in sommige fragiele staten gaat het de goede kant 
op. Burundi, mogelijk Mali.' 

De minister zegt niet van plan te zijn 'alleen de Ghana's van deze wereld te steunen', doelend op Afrikaanse landen 
die het in economisch en bestuurlijk opzicht opvallend goed doen. 

Ploumen krijgt bijval van Kepo, die van zijn onderwijsinstituut in Yei een universiteit wil maken. De oorlog heeft het 
stadje niet bereikt; inwoners danken God daarvoor in het bijzijn van Ploumen. Kepo: 'Ik heb veel Afrikaanse landen 
bezocht waar burgers in oorlogstijd alles hebben verloren en alleen dankzij buitenlandse hulp konden overleven. Ik 
heb daar grote veranderingen gezien: kinderen gaan naar betere scholen, moeders krijgen goede 
gezondheidszorg, er is schoon drinkwater. Dat kunnen we hier ook bereiken. Mits de oorlog stopt.' 
'U vergroot het lijden van de bevolking. Slaapt u er nog eens een nachtje over' 
 
Graphic

 
Minister Ploumen praat in het modderige VN-opvangkamp in Malakal met een dorpsleider. Er dreigt honger en een 
nieuwe ronde van geweld.
Foto Daniel Rosenthal / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); International Assistance (75%); Human Rights (69%); Disaster + Emergency 
Relief (64%); International Relations (63%); Disabled Persons (62%) 
 

Load-Date: September 5, 2014

 
End of Document





Op weg naar het droomkalifaat
de Volkskrant
6 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 921 words
Byline: VAN ONZE CORRESPONDENT REMCO ANDERSEN
Body


Islamitische Staat 
Terreurgroep Islamitische Staat bouwt hard aan een extremistisch oliestaatje in het Midden-Oosten, met een eigen 
ambtenarenapparaat, blijkt uit geheim Brits onderzoek. 
Terroristen die belasting heffen, het verkeer regelen en een meerlaags ambtelijk apparaat in stand houden. Het 
wordt steeds duidelijker dat de Islamitische Staat (IS) zijn naam eer aandoet. De terreurgroep bouwt ijverig aan een 
extremistisch oliestaatje in het hart van het Midden-Oosten, waar de belofte van 'pure islam' potentiële burgers van 
over de hele wereld aantrekt. 

Het brute militaire element is daarin slechts een onderdeel van het geheel. De etnische zuivering van niet-
soennitische religieuze groepen en het afslachten van tegenstanders vormen een middel naar een doel: een 
homogene staat. Een tot nu toe geheim onderzoek, betaald door de Britse regering, bracht het afgelopen jaar een 
ambtelijke organisatie in kaart waar menig Arabische regering van kan leren. 

De Islamitische Staat is georganiseerd in structuren van één-plus-vier: kalief Abu Bakr al-Baghdadi overziet vier 
verschillende departementen: veiligheid, militaire zaken, adviesraad en islamitische wetgeving. De structuur van 
één leider met eronder vier departementen wordt vervolgens herhaald op lager niveau; gouverneurs leiden de 
negen Syrische en zeven Iraakse provincies, en burgemeesters weer een veel groter aantal districten. 

'We realiseerden ons dat we niet keken naar een militante organisatie, maar getuige waren van een proces van 
natie opbouw', zei de hoofdonderzoeker deze week tegen de Britse omroep BBC. 'Dat behelst ook dienstverlening, 
zorgen voor de burgers. Dit is niet een eendagsvlieg.' 

De onderzoekers, die werken vanuit een geheime locatie in Europa, hebben de afgelopen tijd bewijzen vergaard 
die uiteindelijk moeten leiden tot vervolging van IS-leiders. Daaronder zijn documenten, getuigenissen en usb-sticks 
met informatie, allemaal vanuit Syrië gesmokkeld. Er zijn zelfs notulen van een vergadering in Aleppo bij, waarin 
strijders onder meer wordt verboden uit te slapen tot na half acht. De blauwdruk van de Islamitische Staat die het 
onderzoeksteam zo kon schetsen, ondersteunt eerdere, anekdotische indicaties van een zeer efficiënte organisatie. 

Al in de eerste dagen na de val van Mosul aan IS, op 10 juni, keerden vluchtelingen terug naar de stad. Bij een 
checkpoint langs de weg zeiden burgers destijds dat IS zich daar voorbeeldig gedroeg. 'Het water doet het weer, er 
is 24 uur per dag elektriciteit, ze zijn hoffelijk en laten gewone soennieten met rust', verklaarden velen. De 
'verdreven' sjiitische regering liet het overwegend soennitische Mosul juist links liggen. 
Financiële structuur 
Ondertussen bouwde IS ook aan een financiële infrastructuur. Dat heeft de beweging tot de rijkste terreurgroep ter 
wereld gemaakt. Zo'n twee miljoen dollar per dag strijkt IS op van de olievelden in Syrië en Irak die onder haar 
controle staan. Ontvoering van westerlingen heeft de beweging tientallen miljoenen opgeleverd, dat geldt ook voor 
de verkoop van waardevolle historische artefacten. Afpersing van tegenstanders spekt de kas verder. IS heft zelfs 
belasting en tolgelden op transporten door zijn regio, compleet met bonnetjes voor de chauffeurs. 

De combinatie van puriteinse islam met de belofte van een functionerende staat ver weg van de verdorven 
westerse cultuur, trekt radicale moslims van over de hele wereld aan. Sinds IS zichzelf deze zomer tot staat 
verklaarde, is het aantal buitenlandse rekruten enorm toegenomen. Volgens het Britse onderzoeksteam gaat het 
om zo'n 30 duizend personen. Het is een mix van oprecht ideologisch gemotiveerden, avonturiers én het type dat 
zich in een andere context wellicht bij de sekte van Charles Manson had aangesloten. 

Maar westerlingen die komen om te vechten, lopen kans op teleurstelling. Volgens het Britse onderzoek worden 
rekruten afkomstig uit het Westen vooral ingezet in ondersteunende functies. Ze krijgen wel drie maanden 
systematisch onderricht in de leerstellingen van de beweging en gevechtstraining, maar de echte frontlijnsoldaten 
zijn toch vaker ervaren Tsjetsjenen en Tunesiërs. 
Paradijs 
Of de Islamitische Staat zijn belofte van een islamitisch paradijs kan waarmaken, valt te betwijfelen. Omringd door 
landen die hem vijandig gezind zijn en waarvan sommige de IS actief bestrijden, is het lastig om een infrastructuur 
op te bouwen en de pakweg zes miljoen inwoners in het eigen gebied tevreden te stellen. Sommige soennitische 
moslims geven IS in Irak en Syrië het voordeel van de twijfel, maar hoelang blijven ze dat doen? 

'Burgers zien een regering alleen als legitiem als ze hen geeft wat ze nodig hebben: een identiteit, 
toekomstmogelijkheden, diensten, waardigheid', zegt Rami Khouri, politiek analist aan de American University of 
Beirut. 'Het is onduidelijk of IS dat op lange termijn kan doen. IS moet straks nadenken over medische zorg, 
voedsel, banen, onderwijs. Het gaat nog zes maanden tot een jaar duren voor we weten of IS dat kan. Als de 
beweging het al zolang volhoudt.' 

Maar ondenkbaar is dat niet. De schatkisten van IS zijn goed gevuld, hun wapens bewaken de grenzen en 
onderdrukking kan ook bijdragen aan een gedwee volk. 

Tot nu toe is de opstelling van IS naar omringende landen agressief. Maar als de beweging die houding mettertijd 
aanpast, ontstaat er mogelijk een nieuwe kalmte. Buurlanden hebben eerder naast schurkenstaten geleefd en er 
handel mee gedreven. 

De Taliban in Afghanistan en de Rode Khmer in Cambodja weten dat uit ervaring. 
 
Graphic

 
Zonsondergang boven de Syrische stad Hama.
Foto Frederic Soreau / HH
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Muslims + Islam (86%); Religion + Spirituality (68%) 
 

Load-Date: September 5, 2014

 
End of Document





VN moet wederopbouw Zuid-Soedan leiden
de Volkskrant
6 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 30
Length: 866 words
Byline: PHILIP JOL
Body


Zuid-Soedan 
Het bloedige conflict in Zuid-Soedan kan alleen worden opgelost door de VN en de Afrikaanse Unie. 
Er woedt oorlog in Zuid-Soedan. Meer dan een miljoen mensen zijn op de vlucht en er zijn al tienduizend doden. De 
vredesonderhandelingen lopen telkens op niets uit. De regionale organisatie IGAD (Intergovernmental Authority on 
Development), de bemiddelaar in dit proces, is niet geschikt om dit conflict te beslechten. De internationale 
gemeenschap kijkt apathisch toe. Het is tijd voor een andere aanpak, inclusief militaire interventie. 

Sinds december 2013 zijn de twee grootste etnische groepen, de Dinka en Nuer, in conflict met elkaar. Eerst 
vochten zij decennialang zij aan zij voor onafhankelijkheid van noordelijk Soedan, die in 2011 is verkregen. Nu de 
gemeenschappelijke vijand is verdreven, keren zij zich tegen elkaar. 

De Dinka en Nuer hebben altijd een reputatie gehad van onderlinge strijd. Vaak over land en vee. Maar dit is 
anders. De aanleiding van de oorlog was een interne machtsstrijd in de SPLM, de grootste politieke partij van het 
land waarin beide etniciteiten hoge posities innamen. Daarnaast speelden de olieopbrengsten een belangrijke rol, 
de enige echte inkomstenbron van het land. De problemen werden versterkt door een persoonlijk conflict tussen 
Dinka-president Salva Kiir en Nuer-vicepresident Riek Machar. Toen vorig jaar december een schietincident tussen 
soldaten van beide groepen ontstond, gleed het land af naar een allesomvattende oorlog. 

De kleine regionale organisatie IGAD wordt als bemiddelaar aangewezen om dit conflict op te lossen. In januari 
2014 wordt een wapenstilstand getekend en speciale gezanten aangewezen om het proces te begeleiden. De 
internationale gemeenschap, waaronder Nederland, stelt fondsen beschikbaar om de vredesonderhandelingen in 
Addis Abeba te organiseren. Een monitoring- en verificatiemissie moet toezien op naleving van het staakt-het-
vurenakkoord. 

Het leek de goede kant op te gaan maar de werkelijkheid blijkt anders. De onderhandelingen zijn inmiddels acht 
maanden bezig, er zijn veel afspraken gemaakt, onder meer over het vormen van een gezamenlijke regering. Maar 
het blijft slechts papier; de wil om zich aan afspraken te houden, is er niet. Het lijkt er zelfs op dat de partijen dit 
conflict op het slagveld willen beslissen. De olieopbrengsten lijken te aantrekkelijk om te delen. De (ongewapende) 
monitoring- en verificatiemissie kan door het oorlogsgeweld weinig voor elkaar krijgen. 

De bevolking lijdt enorm onder deze oorlog. Hulporganisaties kunnen, gehinderd door het aanhoudende geweld, de 
toestroom van vluchtelingen nauwelijks aan. Het regenseizoen is in volle gang en er zijn ziektes als cholera 
uitgebroken. 

De reden om dit probleem door IGAD te laten oplossen was om het 'regionaal' te houden. Grotere organisaties 
zoals de Verenigde Naties (VN) hebben al een missie in Zuid-Soedan maar met een ander mandaat. De Afrikaanse 
Unie is te druk met andere conflicten waaronder dat in Somalië. Daarnaast zag IGAD dit conflict als haar kans zich 
internationaal te profileren. Maar het werkt niet. 

De acht IGAD-landen (waaronder Zuid-Soedan) zijn niet geschikt om dit probleem op te lossen. IGAD-land 
Oeganda heeft wegens zijn oliebelangen in Zuid-Soedan militairen gestuurd die meevechten aan de zijde van de 
regering. Kenia heeft president Kenyatta en Soedan zit met al-Bashir, die beiden door het Internationaal Strafhof in 
Den Haag worden gezocht wegens misdaden tegen de menselijkheid. Somalië vecht tegen oprukkende terreur en 
Eritrea, Ethiopië en Djibouti hebben sterke trekken van een dictatuur. Noord-Soedanese rebellengroepen zoals 
JEM, Shahama en Janjaweed zijn waarschijnlijk actief in Zuid-Soedan waar zij ofwel de rebellen ofwel de regering 
steunen. Hoe kan de internationale gemeenschap verwachten dat deze landen met een effectief vredesplan 
komen? 

Als er niet meer afstand tot het probleem komt, zal deze oorlog nog lang doorwoeden. Dit zal de regio verder 
destabiliseren wat ook effect heeft op onze veiligheid. Ook in dit fragiele gebied komen terreurgroepen op. IGAD 
lijkt haar best te doen, maar boekt geen belangrijke successen. Desondanks blijft de internationale gemeenschap, 
waaronder Nederland, geld in het proces stoppen en kijkt intussen machteloos toe hoe men doormoddert. Het 
grootste slachtoffer is de bevolking. 

Dit probleem kan alleen met succes worden aangepakt door de VN en de Afrikaanse Unie. Zij hebben ervaring met 
deze problematiek en hebben in andere landen op het Afrikaanse continent successen geboekt. Nederland zou 
zich sterk moeten maken om de Afrikaanse Unie te motiveren de bemiddelingsrol van de IGAD over te nemen. 
Alleen zij heeft het gewicht, de structuur en de invloed om in dit conflict een verschil te maken. 

Daarnaast zou de AU een 'peace enforcement'-missie moeten sturen om de strijdende partijen te stoppen en in het 
belang van de bevolking en de regio stabiliteit te creëren. De VN moet haar mandaat verder uitbreiden en aan 
nation building beginnen. Haar rol is uiterst belangrijk want Zuid-Soedan is volledig in elkaar gestort en dient van de 
grond af te worden opgebouwd. 
Ook Nederland stopt geld in het vredesproces en kijkt machteloos toe 
 
Graphic

 
PHILIP JOL is veiligheidsanalist en was betrokken bij de Soedanese vredesonderhandelingen.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); International Relations (83%); War + Conflict (75%); Arms Embargoes (68%) 
 

Load-Date: September 5, 2014

 
End of Document





Vredes- versneller
de Volkskrant
6 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 1432 words
Byline: MARTIJN VAN CALMTHOUT
Body


Wetenschap: een klein CERN tussen de brandhaarden 
In Amman, Jordanië, staat een deeltjesversneller met een ideaal: vrede via regionale wetenschappelijke 
samenwerking. Gaat dat wel goed nu diezelfde regio in een steeds diepere politieke crisis verkeert? 
Een uur rijden naar het noorden ligt Syrië, land bij uitstek dat verscheurd wordt door burgeroorlog, waar volgens de 
jongste cijfers inmiddels de helft van de bevolking op de vlucht is. Een uur naar het westen, bij de brug over de 
Jordaan, begint Israël, dat nog wat verderop net wekenlang de Palestijnse nederzettingen in Gaza heeft 
gebombardeerd. Gevolg: meer dan 2.000 doden. 

En naar het oosten, wat verder weg maar toch, worstelt Irak en de wereld met de oprukkende barbarij van IS en 
een machtscrisis in hoofdstad Bagdad. Er zijn dagelijks berichten over massamoorden, luchtaanvallen en 
voedseldroppings. En overal vluchtelingen. 

Jawel, beaamt Yasser Khalil in zijn rustige, gekoelde kantoor in Allan, een stadje op zo'n 35 kilometer ten 
noordwesten van de Jordaanse hoofdstad Amman: het is crisis in de regio. 

Of zeg eigenlijk maar gewoon: oorlog. 

Maar, zegt de van origine Egyptische kernfysicus ook, dat is in feite reden te meer om te blijven geloven in het 
grootse project dat zich achter zijn kantoor uitstrekt: Sesame, de eerste en enige deeltjesversneller in het Midden-
Oosten. Opgezet voor serieus wetenschappelijk en vooral materiaaltechnisch onderzoek, natuurlijk. Maar toch 
vooral ook om via intellectuele samenwerking de vrede tussen landen in de regio te bevorderen. 

Niet, zegt de deels in de VS opgeleide Khalil in vlekkeloos Engels, door het er expliciet over te hebben. Maar door 
het degelijks te doen: samenwerken. 'Wat mensen bij de lunch bespreken moeten ze zelf weten, daar gaan wij niet 
over. Maar ik weet haast zeker dat het daar zelden over politiek gaat. Wetenschappers en technici van totaal 
verschillende achtergrond praten toch het liefst over wetenschap en techniek. Israëliers en Palestijnen. Iraniërs. 
Jordaniërs. Turken. Het loopt hier probleemloos door elkaar. Ook nu, in deze zo turbulente tijden.' 

Hooggestemde idealen, erkent desgevraagd ook voormalig CERN-baas Chris Llewellyn Smith, tegenwoordig 
behalve hoogleraar in Oxford ook bestuursvoorzitter van de Sesame-raad. Onlangs schreef hij in de CERN Courier 
en enkele Britse media een warm pleidooi voor meer financiering voor het versnellerproject in Amman. 'Desnoods 
van liefdadigheidsinstellingen of filantropen.' 

Llewellyn Smith: 'In feite is CERN ons rolmodel. Na de Tweede Wereldoorlog werd in Europa wetenschap bij uitstek 
gezien als een terrein waarop voormalige vijanden de draad toch weer samen konden oppakken. Dat heeft 
gewerkt, tot en met de Koude Oorlog aan toe, toen Russen en Amerikanen alleen bij CERN nog met elkaar 
spraken. Iets dergelijks zou Sesame in het woelige Midden-Oosten ook moeten betekenen.' 

Het gebouw, in 2008 geopend, is er in elk geval alvast naar. Als een tempel met een opvallend zeegroen metalen 
dak ligt het lab indrukwekkend te schitteren in het glooiende Jordaanse heuvellandschap, omringd door laag bos, 
weidse nederzettingen, landerijen en enkele andere kennisinstellingen. Zuilen en timpanen geven de witstenen 
gevel een klassieke uitstraling, in het glimmende marmeren plaveisel voor de ingang zijn typisch Arabische 
geometrische motieven verwerkt. Vlekkeloos, dat is het woord. 

Tegelijk is het op het al even vlekkeloze parkeerterrein voor de deur opvallend leeg. Een hijskraan staat 
bewegingsloos over het dak gebogen, dat afgelopen winter deels was ingezakt door uitzonderlijke sneeuwval. 
Binnen wordt hier en daar gesleuteld, maar heerst toch vooral een haast serene rust. 

De stilte voor de storm, als het aan Khalil ligt. In de goede zin van het woord. In Sesame werken Bahrein, Cyprus, 
Egypte, Iran, Israël, Jordanië, Pakistan, de Palestijnse Autoriteit en Turkije samen aan wat over enkele jaren een 
faciliteit voor materiaalonderzoek moet zijn. Kern van het instituut is een relatief kleine elektronenversneller - een 
cirkelvormige buis met rondom magneten waarin geladen deeltjes tot steeds hogere energie worden opgejaagd. 

Een tweedehandsje is dat, waarin kenners delen herkennen van de oude BESSY-I versneller uit Hamburg. Eind 
jaren negentig bedachten fysici daar dat de afgedankte versneller nog mooie dingen zou kunnen doen in het 
Midden-Oosten. Ze begonnen een campagne en VN-onderwijsorganisatie Unesco financierde de verhuizing, die 
uiteindelijk pas in 2008 voltooid zou worden, toen eindelijk het gebouw in Jordanië af was. 

De opgejaagde elektronen uit de oude BESSY-I worden in dit geval niet gebruikt om de diepste geheimen van de 
deeltjes te ontrafelen, zoals destijds in Duitsland gebeurde. Afbuigende geladen deeltjes zenden volgens de wetten 
van de natuurkunde ook een bijzondere vorm van licht uit, zogeheten synchrotronstraling. Die is, zo wordt in tal van 
andere laboratoria in de wereld dagelijks bewezen, bij uitstek geschikt om materialen, van kristallen en 
oppervlakken tot biologische weefsels, door te lichten en tot op molecuulniveau de ontrafelen. 

Internationaal zijn er tal van synchrotronlabs, in Europa bijvoorbeeld een reusachtige in Grenoble, ERSF. Maar er 
zijn ook lange wachtlijsten voor belichtingstijd in de bundellijnen. En dus is extra labfaciliteit - zeker in een regio als 
het Midden-Oosten waar niet veel voorhanden is - meer dan welkom. 'Wij zijn voor een onderzoeker uit Pakistan 
een stuk bereikbaarder dan Europa of de VS', verzekert Khalil. 'En daarnaast is het misschien ook prettiger om in 
een iets vertrouwder cultuur te kunnen werken.' 

De centrale hal beneden is de laatste jaren gevuld geraakt met een imposante witbetonnen stralingsbunker, 
waarmee de eerste bescheiden opstellingen zijn afgeschermd. In de bunker worden nu en dan al kleine, vooral 
biologische experimenten gedaan, door een Iraanse onderzoekster en een groep uit Pakistan. Geen grootste 
wetenschap, erkent Khalil direct. 'Maar sommige onderzoekers kunnen met wat we hebben al heel goed uit de 
voeten.' 

Het komende jaar moet een fonkelnieuwe magneetring van 120 meter omtrek in de hal verrijzen, waarvan de 
onderdelen momenteel goeddeels in Europa worden geconstrueerd onder auspiciën van experts van CERN. Die 
grote versnellerring wordt in 2015 geleverd. In 2016 moet dan de eerste synchrotronstraling echt beschikbaar zijn 
voor serieuze gebruikers. 'De eerste call for proposals is uitgegaan, en er is belangstelling genoeg', houdt Khalil vol. 

Een geluk, zegt hij, is dat er wereldwijd altijd schaarste bestaat aan bundeltijd op synchrotrons. 'Onderzoekers gaan 
gewoon naar waar er ruimte is', zegt hij. 'En komen dus ook hierheen. Wat dat betreft is het een hele geruststelling 
dat Jordanië tot nu toe rustig is gebleven.' 

Toch komt de lelijke politieke realiteit ook voor Sesame zomaar heel dichtbij, vertelt Llewellyn Smith uit jarenlange 
ervaring. Soms, weet hij, krijgen medewerkers - nu een stuk of dertig uit zo ongeveer alle landen in de regio - 
opeens geen visum voor een training of bijeenkomst. 

Door de perikelen in Egypte doet dat land tot dusver nauwelijks mee, ook al is het een partner. De Brit is een aantal 
malen in Caïro geweest voor besprekingen. 'Men knikte beleefd en er gebeurde steeds niets. Maar ik geloof dat het 
nu aan te bijtrekken is. Dat is mooi, denk ik dan, wat je verder ook van het regime denkt.' 

Eieren lopen zal het in het Midden-Oosten hoe dan ook blijven. Deelname van een rijk land als Saoedi-Arabië zou 
bijvoorbeeld geweldig nieuws zijn, zegt Llewellyn Smit. Maar dat werkt principieel nergens aan mee zodra Israël 
erbij betrokken is. 

Maart 2012 kondigden Sesame-leden Iran, Israël, Jordanië en Turkije een extra investering van samen 5 miljoen 
dollar aan voor uitbouw van het lab. De laatste drie zijn inmiddels ook over de brug gekomen. Iran niet. Niet omdat 
het regime in Teheran niet wil betalen. Maar omdat de internationale sancties dat soort buitenlandse transacties 
verbieden. 

Echt gemakkelijk, zegt Llewellyn Smits, zal het in het Midden-Oosten waarschijnlijk wel nooit worden. 'En mocht het 
onverhoopt toch misgaan, dan heeft het project nu al veel expertise naar de regio gebracht.' 

Adjunct-directeur Khalil is en blijft optimistisch. 'Realiseert u zich alstublieft dat Sesame moeilijker is dan CERN 
destijds. In Europa was de oorlog voorbij en keek men vooruit. Het Midden-Oosten is zoiets als Europa in 1944: het 
is oorlog, en toch slagen we er nog steeds in tot samenwerking te komen.' 
Echt gemakkelijk zal het voor Sesame wel nooit worden 
Voor een onderzoeker uit Pakistan is Sesame een stuk bereikbaarder dan Europa of de VS 
 
Graphic

 
Het Sesame-instituut
Een oude deeltjesversneller uit Hamburg heeft een nieuwe bestemming gekregen in het Midden-Oosten. In het 
Sesame-instituut, niet ver van Amman, zal hij worden gebruikt voor materiaalonderzoek.
Science Photo Library
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); Religion + Spirituality (82%); Terrorist Organizations (81%); Weapons 
+ Arms (74%); Chemical + Biological Weapons (74%); International Relations (69%); Nuclear Science (63%); Rule 
Of Law (62%); Christians + Christianity (61%) 
 

Load-Date: September 5, 2014

 
End of Document





Weekendwijzer: het beste om thuis te bekijken
de Volkskrant
6 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 1003 words
Byline: MIRJAM BOSGRAAF EN MADELON MEESTER
Body


Media & cultuur 
De 6 interessantste programma's dit weekeinde, van een Afrikareis op NPO 2 tot taartenbakkers op NPO Doc. 
1. Dwars door Afrika 
Zondag, NPO 2, 20.20 uur 

In de week dat Bram Vermeulen terugreist naar Zuid-Afrika, sterft Nelson Mandela. 'Alsof hij op me heeft gewacht. 
Zo voelt het.' Het regent in het stadion als de grote leider wordt herdacht. En er wordt gefloten als Jacob Zuma 
spreekt. Bram Vermeulen, die jaren correspondent in Zuid-Afrika was, is verbaasd dat Zuma's populariteit zo tot het 
vriespunt is gedaald. In het stadion begint Vermeulens tv-reis door de zuidpunt van Afrika. Hij inspecteert de 
'plunderklasse' van Zimbabwe, ziet hoe de Chinezen een treinspoor aanleggen in Zambia. In aflevering 1 reist hij 
naar Marikana, waar de politie in 2012 het vuur opende op stakende mijnwerkers van de platinamijn. Vroeger 
protesteerden de mijnwerkers tegen de blanke regering. Nu, 25 jaar na de apartheid, protesteren ze tegen de ANC-
regering. Ze dalen nog steeds af in het stof voor een hongerloon. Niets is veranderd. 
2. Leven in de frontlinie 
Zaterdag, NPO 2, 16.00 uur 

'Je bevindt je in het hartje van de Schilderswijk en ik geloof niet dat dit echt getolereerd wordt hier. Dus je doet dit 
echt alleen voor jezelf, hoor', zegt een Haagse vrouw op geërgerde toon tegen Evelien Hölsken, oprichtster van 
Free a Girl, terwijl ze posters ophangt tegen prostitutie. Ze zet zich in om de handel van jonge meisjes uit Oost-
Europa en Afrika tegen te gaan, meisjes die in Nederland voor het raam worden gezet. 

Over mensen als Hölsken gaat de vijfdelige NTR-documentaireserie Leven in de frontlinie. Mensen die vechten 
voor een ideaal, vaak met gevaar voor eigen leven. Waar vinden ze de veerkracht om door te blijven strijden, terwijl 
ze continu worden tegengewerkt? 

In deze eerste aflevering wordt Nanda Blansjaar (29) gevolgd. Te midden van de verwoestende burgeroorlog in 
Zuid-Soedan werkt zij met haar team van Artsen zonder Grenzen in het vluchtelingenkamp Batil. 'De dreiging is 
beangstigend. Je bent hier nooit 100 procent veilig', zegt ze. De jonge arts krijgt dagelijks te maken met 
ondervoeding, verkrachting en schotwonden. Toch blijft ze, in deze bijna uitzichtloze situatie, haar kracht en 
optimisme behouden. 

Op de website http://levenindefrontlinie.nl kunt u napraten met de hoofdpersonen uit de serie. 
3. 50 jaar TROS in Carré & 50 jaar TROS in Ahoy 
Zaterdag, NPO 1, 20.30 uur en 21.50 uur 

Woelig jaar in de omroepgeschiedenis: 1964. Toen kwam er een tweede tv-net. Toen begon de TROS. Eerst 
illegaal, als piraat vanaf een platform in de Noordzee, later officieel, vanaf de wal. De eerste omroep die niet van 
verheffing of levensbeschouwing uitging, maar van vermaak. Iedereen riep moord en brand om de 'vertrossing', 
maar dat kon de TROS niet boeien. Het staat in hun mission statement: 'De TROS is een echte volksomroep. We 
richten ons op gewone mensen. Van dokter tot vuilnisman. We maken programma's die kijkers echt leuk vinden. 
Kijkcijfers liegen niet.' De TROS werd de omroep van De Mounties, Te land, ter zee en in de lucht, De 
showbizzquiz, Love Letters, Medisch centrum west, Banana Split. En van het Nederlandse lied. In 1971 zongen 
Jacques Herb, Mieke Telkamp en Vader Abraham bij Chiel Montagne in Op losse groeven. In 2014 is de snor weer 
helemaal terug, en zingen Jan Smit, Frans Duijts, e.v.a. op het 50-jaar TROS-gala in Rotterdam. 
4. Kings of pastry 
Zondag, NPO Doc, 9.28 uur 

Voor de fans van Heel Holland bakt. Maar dit is andere koek. Om de drie jaar kunnen patisseriechefs zich bewijzen 
in de meest prestigieuze bakcompetitie van Frankrijk, de MOF. Alleen de Meilleurs Ouvriers de France, de beste 
vakmensen, mogen de rood-wit-blauwe MOF-kraag dragen. In Kings of pastry worden drie chefs gevolgd die hevig 
verlangen naar die kraag. Jaren oefenen ze op hun petit fours en kunstige bruidstaarten. En dan komt de dag van 
de wedstrijd. Zenuwslopend. Met suikersculpturen, breekbaar als glas. Met tranen in het deeg. Als het lukt, áls, is er 
lof van president Sarkozy (de film is uit 2009). In zijn speech voor de winnaars benadrukt Sarkozy dat patissiers in 
Frankrijk net zo belangrijk zijn als academici. 
5. Focus: De Continenten 
Zondag, NPO 2, 18.50 uur 

Ongeveer 200 miljoen jaar geleden begon het aardse supercontinent Pangea uit elkaar te vallen. Er vormden zich 
nieuwe oceaanbassins, er verrezen bergen en er ontstonden zeven nieuwe landmassa's die allemaal uniek waren: 
de continenten zoals we die nu kennen. Al die continenten hebben hun eigen uitgesproken karakter, schatten en 
vormen van leven. 

In de Britse serie De Continenten (Rise of the Continents) wordt de gigantische puzzel die Pangea was weer in 
elkaar gelegd en wordt de geschiedenis van de continenten achterhaald en worden vragen beantwoord als 'Hoe 
komen gefossiliseerde walvissen in de Sahara terecht?'. In de eerste aflevering gaat presentator Iain Stewart naar 
het continent Afrika. 
6. NTR Academie: Rob Scholte 
Zondag, NPO 2, 19.45 uur 

Portret van kunstenaar en beeldenmaker Rob Scholte, die in de jaren tachtig en negentig grote roem verwierf met 
zijn controversiële kunst, uitdagende uitspraken en uitbundige levensstijl. 

In 1994 stappen Scholte en zijn vrouw, voormalig model Micky Hoogendijk, in hun donkerblauwe BMW bij de 
Laurierstraat in Amsterdam. Kort nadat ze zijn weggereden, ontploft er een handgranaat onder de auto. Scholte 
raakt zijn beide benen kwijt, Hoogendijk is op dat moment zwanger en krijgt een miskraam. De dader van de 
aanslag is nooit gevonden. 

Sindsdien leeft Scholte meer in de luwte, maar hij is onverminderd productief als kunstenaar en als 
museumbeheerder van zijn eigen museum in Den Helder: het Rob Scholte Museum. In deze documentaire 
aandacht voor zijn werkwijze. Hij borduurt voort op het werk van anderen, recyclet materialen en geeft hier een 
nieuwe betekenis aan. Scholte: 'Het is onzin dat je het allemaal zelf moet doen. Je tijd is schaars. Menselijke 
energie is heel schaars en duur. Wat dat betreft zie ik mezelf meer als een regisseur, een producent.' 
 
Graphic

 
Dwars door Afrika
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Industry: Broadcasting Industry (94%) 
 

Load-Date: September 5, 2014

 
End of Document





Doe mij maar een marinier
de Volkskrant
6 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 29
Length: 954 words
Byline: MARTIN SOMMER
Body


Vrij zicht Martin Sommer 
De overmaat aan begrip voor criminele jongeren had ruïneuze gevolgen. 
Ze vallen tussen wal en schip. Ze voelen zich achtergesteld; de egalitaire kansenmaatschappij is een illusie. 
Moslims worden als tweederangsburgers gezien. Is het een wonder dat ze boos worden en rare dingen doen? Dit is 
de progressieve opvatting, zoals in de woensdagkrant verwoord door Thomas von der Dunk. De eerste helft klopt. 
Immigranten staan op achterstand en voelen zich gediscrimineerd. Wat niet klopt is dat ze daar zelf part noch deel 
aan hebben. Juist de overmaat aan begrip - het ligt immers aan óns - leidde tot ruïneuze gevolgen. 

Laten we een voorbeeld nemen. Van de week was ik op bezoek bij het project Vinkenbrug, in het natuurgebied 
Spaarnwoude vlakbij de Amsterdamse havens. Een handvol jongemannen was in de weer met knorrende 
bosmaaiers. De directeur heet Yoeri van der Lugt. Hij vertelde me hoe een begin wordt gemaakt met disciplinering 
van de zogeheten top 600. Dat zijn de zeshonderd Amsterdamse veelplegers van 'high-impact'-delicten. Type 
tabakszaak overvallen of oud vrouwtje beroven. 

Op deze groep heeft de hulpverlening zich de tanden stukgebeten. Twee jaar geleden had burgemeester Van der 
Laan er schoon genoeg van. Toen kwam Yoeri van der Lugt met de allerlaatste optie: oud-mariniers, zou dat 
helpen? Zo kwam het dat John, oudgediende op Curaçao, nu uitlegt: de jongens moeten om halfacht op station 
Sloterdijk staan. Vervolgens gaan ze in de natuur werken. Eenvoudige klussen, havenkanten schoonmaken of 
struikgewas fatsoeneren. Wie niet verschijnt, krijgt huisbezoek. Als er geen plausibele verklaring is, wordt hij daarna 
gekort op zijn uitkering. Want top 600 of niet, een uitkering hebben ze allemaal. 

Dat klinkt eenvoudig maar is ongemeen ingewikkeld. Gedragsverandering is zwaartekrachtverandering, zegt Van 
der Lugt. Ze moeten hun nacht- en dagritme omkeren. De eerste weken zijn ze zwak, ziek en misselijk. Niemand 
doet dit vrijwillig. Als het leuk was, dan was het dagbesteding. Vandaar die mariniers. Roy - geen achternaam, ik 
woon in de buurt - is wel eens aangevallen met een bijl. Toen ging hij dicht bij die jongen staan. Ik zou het niet 
doen, zei hij. Een collega kreeg te maken met een hark. 

Ouderwetse hulpverleners hebben de handdoek in de ring gegooid. Niks lukte met deze groep. Je hebt Glenn Mills 
gehad, en Den Engh, met sekte- achtige leiders die dit varkentje wel even zouden wassen. Niets meer van 
vernomen. Nu zijn de verwachtingen zo laag mogelijk gespannen. Vooral niet denken aan honderd procent 
resultaat, zegt Van der Lugt wel vijf keer. Als ze 's ochtends op tijd verschijnen, is er al veel gewonnen. 
Wetenschapper Hans Werdmölder doet onderzoek naar de Vinkenbrug. Zijn advies: hou het simpel, hou vast aan 
een paar regels en zorg voor een stok achter de deur. Dat is het korten op de uitkering. En hij zegt PvdA Kamerlid 
Ahmed Marcouch na: geen hulpverleners meer die zich afvragen of er een tolk mee moet, of ze hun schoenen uit 
moeten doen en mevrouw een hand geven. 

Want hier komt het begrip met zijn kwade gevolgen. Hulpverleners hebben een geschiedenis van toegeven en 
inleven. Aangezien dit de jongens zijn van tussen wal en schip. Het zijn immers allemaal Marokkanen, Surinamers 
of Antillianen. Met sinds jaar en dag tientallen instanties om zich heen. Jeugdzorg, schuldhulpverlening, sociale 
dienst, reclassering. En hulpverleners die graag hun maatje willen worden. Daar weten die jongens wel weg mee. 
Ze vinden van zichzelf immers beslist niet dat ze verkeerd bezig zijn. In de jaren tachtig namen de hulpverleners 
een blok hasj mee in ruil voor de sympathie van de cliënten, schreef onderzoeker Hans Werdmölder in Trouw. Dat 
is niet meer zo, maar de meegaande houding is moeilijk af te leren. Zelfs bij de Vinkenbrug heet een controleur nog 
consulent. Uitkering afpakken heet eufemistisch afstemmen. 

Nee dan die mariniers. Een jaar of wat bij de marine, dat helpt kennelijk om het morele kompas op orde te houden. 
Al helpt ook dat oud-marinier Roy beschikt over spierballen als dijbenen. Hij vindt: dit zijn geen zielige jongens, dit 
zijn jongens die hun leven niet op orde hebben. Dat is een radicaal ander idee dan de bekende veronderstelling dat 
het allemaal aan de omstandigheden te wijten is. 

De gedachte dat je verantwoordelijk bent voor je eigen leven, is voor veel progressieven onverdraaglijk. De 
Vinkenbrug is onderdeel van de stichting Herstelling. Die doet hetzelfde als de Vinkenbrug, alleen komen er geen 
mariniers aan te pas omdat de klanten geen criminelen zijn maar mensen die al een tijd in de bijstand zitten. Het 
doel: levensritme leren als je niet gewend bent dat er wat van je verwacht wordt. Arbeidsvaardigheden kweken als 
op tijd komen, tempo maken. Anders is de toekomstige werkgever snel klaar met je. Ja, ook Amsterdamse 
bijstandtrekkers moeten om halfacht klaar staan. 

De uitvluchten zijn fantastisch. Ik mag van mijn religie niet in een rood pak werken. Ik mag niet met mannen 
samenwerken. Ik kan echt geen toiletten schoonmaken (heel vaak). Daar zijn hulpverleners lang in meegegaan. In 
Amsterdam is dat voorbij, al zijn er nog steeds ambtenaren die halfacht wel erg vroeg vinden als je achtergesteld 
bent. 

We moeten perspectief bieden, dat vindt iedereen. Toch blijft het idee van dwang en eenvoudig werk voor velen 
een belediging. Maar wat schieten bijstandtrekkers ermee op om dag in dag uit op de bank te zitten, al of niet met 
een blok hasj? Sommige idealisten voelen zich daar voortreffelijk bij, getuige de demonstratie van woensdag a.s. in 
Amsterdam, onder de noemer Dwangarbeid Nee. Onder auspiciën van de SP en godbetert de FNV. Het zal je bond 
maar wezen. 
Het idee van dwang blijft voor velen een belediging 
 
Graphic

 
Van der Laan had er genoeg van...
Foto's ANP
Niet het werk van lieverdjes...
Foto's ANP
Daar komt de marine...
Foto's ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Social Assistance + Welfare (94%); Sex + Gender Issues (81%); Labor Force (80%); Children (76%); 
Social Security (74%); Labor + Employment (62%) 
 

Load-Date: September 5, 2014

 
End of Document





Lange adem
de Volkskrant
8 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 562 words
Byline: SHEILA SITALSING
Body


Sheila Sitalsing Column 
Het is moeilijk kiezen want er is zoveel fraais te zien, maar de mooiste scène uit de documentaire State Builders, 
die de eerste twee jaar van de nieuwe staat Zuid-Soedan vastlegt, is misschien wel deze: een medewerker van de 
Verenigde Naties die op de markt aan de vrouwen die handelen in gedroogde vis uitlegt dat ze belasting moeten 
betalen. 'De staat is geen zakenman. De staat heeft geen geld. Jullie moeten geld betalen aan de staat.' De 
vrouwen kijken hem aan alsof hij net geteleporteerd is vanaf Mars, en per ongeluk beland is tussen hun manden, 
hun kleedjes en hun koopwaar. 

Of deze scène: een instructeur van de Verenigde Naties doceert 'fundamentele rechten' aan de leden van de 
gloednieuwe Zuid-Soedanese politiemacht. 'Mensenrechten. Wie weet wat daarmee bedoeld wordt? Iemand?' 

Of deze scène: het hoofd van de VN-opbouwmissie in Zuid-Soedan, Lise Grande, bespreekt welk donorland wat 
gaat betalen, alsof het een schemaatje voor het luizenplukken en het flitsen op school betreft. 'China doet de 
ziekenhuizen en de infrastructuur. Het zou fijn zijn als ze ook het elektriciteitsnet voor hun rekening zouden nemen, 
want dat is allemachtig duur. Ik denk niet dat iemand anders dat gaat betalen.' 

Belastingheffing is punt nummer 11 op de te-doen-lijst die de regering van deze nagelnieuwe staat (geboortedatum 
9 juli 2011) afsprak met het team natiebouwers van de VN. Politieagenten opleiden tot beste vriend van het volk 
staat op 7. 

Zuid-Soedan had niets toen de onafhankelijkheid werd geproclameerd op de ruïnes van een burgeroorlog (duur: 
vijftig jaar) en de graven van gevallen landgenoten (schatting: 3,5 miljoen). Geen hoofdstad, geen formeel 
rechtssysteem, geen politie, amper verharde wegen, geen belastingdienst, niets van de dingen die nodig zijn om 
een staat te laten functioneren. 

Twee jaar lang filmden documentairemakers Florence Martin-Kessler en Anne Poiret de mensen die vanaf Stunde 
Null een land probeerden te fabriceren. Onbegonnen werk, denk je. En toch doen ze het, met onverwoestbare 
blijmoedigheid. Vice-president Riek Machar staat te stralen voor een maquette van wat eens een schitterende 
hoofdstad zal worden. Jok Madut Jok, de staatssecretaris voor cultuur, smeedt plannen voor culturele weken, vol 
dans en muziek, 'om een echte natie te kweken'. Er heeft zich een rijk land gemeld dat wil betalen. 

Zaterdag konden we Lilianne Ploumen op een foto in de Volkskrant zien waden door wat er is geworden van de 
droom van drie jaar geleden: een modderpoel vol oorlogsvluchtelingen. Riek Machar die in de documentaire nog 
als goedlachse vice-president door het land reist om de bevolking te overreden de miljoenen in omloop zijnde 
kalasjnikovs in te leveren, 'omdat de overheid u voortaan zal beschermen', voert inmiddels een rebellenleger aan 
dat tegen de troepen van de president vecht. Er zijn duizenden doden, anderhalf miljoen vluchtelingen en de 
Tweede Kamer is boos omdat de worstelende prille staat Nederlands hulpgeld zoek heeft gemaakt. Nederland blijft 
steunen, zegt Ploumen, maar niet meer via de autoriteiten, die belofte na belofte breken. 

Zuid-Soedan is het grootste natiebouwproject van de afgelopen eeuw, zegt Lise Grande in de documentaire. 'Dit 
duurt een generatie. Minimaal.' Of er genoeg donoren zijn die zo'n lange adem hebben, zei ze er niet bij. 
Onbegonnen werk, maar ze doen het, blijmoedig 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Film (94%); Weapons + Arms (93%); Slavery (74%); Landmines (71%) 
 

Load-Date: September 7, 2014

 
End of Document





'Horrortandarts' zou ook zijn vrouw hebben vermoord
de Volkskrant
8 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 255 words
Byline: VAN ONZE VERSLAGGEEFSTER ELSBETH STOKER
Body


De omstreden tandarts Mark van N. (50) is zondag aangehouden op Schiphol. Het Openbaar Ministerie onderzoekt 
de komende dagen of hij aan Frankrijk wordt uitgeleverd, of dat hij in Nederland wordt vervolgd wegens de 
mogelijke moord op zijn vrouw. 

De Haagse tandarts Van N. wordt in Frankrijk gezocht wegens wanpraktijken. Hij zou patiënten hebben verminkt en 
gezonde tanden hebben getrokken. Ook in Nederland is de tandarts omstreden. Bij de Inspectie voor de 
Gezondheidszorg kwamen jaren geleden al klachten binnen over onbehoorlijke bejegening en financiële 
misstanden. Het inspectieonderzoek naar Van N. werd gestaakt, omdat hij in 2009 naar Frankrijk vertrok. In 2013 
werd hij door de medisch tuchtrechter alsnog voor een jaar geschorst nadat hij zich weer in Nederland had 
ingeschreven. 

De afgelopen acht maanden woonde Van N. in Canada. Daar werd hij vorige week aangehouden en tot ongewenst 
vreemdeling verklaard. Tegen de immigratiecommissie zei hij dat Nederland hem waarschijnlijk wil berechten, in 
plaats van Frankrijk. 'Hij vertelde dat hij in 2006 in Nederland zijn vrouw heeft vermoord', aldus een woordvoerder 
van de immigratiecommissie tegen het Canadese CBC News. 

Toen Van N.'s vrouw overleed waren er geen signalen dat het zou gaan om moord, aldus een woordvoerder van 
het Haagse Openbaar Ministerie. 'We zijn geïnformeerd door Canada en hebben een rechtshulpverzoek gedaan 
om zijn hele bekentenis te krijgen.' Komende dagen zal het OM besluiten of er voldoende aanwijzingen zijn om een 
moordonderzoek te beginnen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Dentistry (94%); Health Care Regulation + Policy (81%); Medicine + Health (74%); Health Care 
Professionals (73%); Law Enforcement (67%); Homicide (63%); Death + Dying (63%) 
 

Industry: Health Care (74%) 
 

Load-Date: September 7, 2014

 
End of Document





Alarm over golf aan suïcidepogingen gevluchte Armenen
de Volkskrant
9 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1431 words
Byline: VAN ONZE VERSLAGGEVER JAN TROMP
Body


De burgemeester van Den Bosch vraagt het kabinet de uitzetting van Armeense asielzoekers onmiddellijk te 
staken. Hun psychische nood is te groot. 
Onder Armeense vluchtelingen in Den Bosch en omgeving is een golf van zelfmoordpogingen en dreigende 
suïcides gaande. Burgemeester Rombouts van Den Bosch heeft alarmbrieven gestuurd naar staatssecretaris 
Teeven van Justitie en minister Schippers van Volksgezondheid. Hij vraagt uitzetting van Armeense asielzoekers 
onmiddellijk stop te zetten. 

Van de 45 Armeniërs die onder behandeling zijn van het psychotraumacentrum Zuid-Nederland - mannen, vrouwen 
en kinderen - zijn 22 volwassenen ernstig suïcidaal. Het gaat om mensen van wie de asielaanvraag is afgewezen. 
Zij moeten het land verlaten. De behandelaars menen dat sprake is van 'een medische noodsituatie'. Als die wordt 
erkend, zouden de vluchtelingen mogen blijven. 

Het Bureau Medische Advisering (BMA) van het ministerie van Justitie meent dat van een 'medische noodsituatie' 
geen sprake is, omdat de getraumatiseerde Armeniërs in Armenië zelf 'adequaat' kunnen worden behandeld. 
'Wegens de suïcidaliteit', schreef eind juli een medewerker van de IND, 'wordt tijdens de reis medische begeleiding 
door een psychiatrische verpleegkundige geadviseerd.' 

Psycholoog drs. Agnes Moyene-Jansen van het psychotraumacentrum: 'Onze medische verklaringen met ernstig 
psychiatrische diagnosen - denk aan trauma's als gevolg van systematische mishandeling in Armenië, verkrachting 
en moord - worden door de Dienst Terugkeer&Vertrek nauwelijks in hun beleid meegenomen. Het is alsof we tegen 
een muur praten.' 

Burgemeester Ton Rombouts van 's-Hertogenbosch: 'De staatssecretaris doet aan douwen en pompen. Maar wat 
hoor ik in mijn stadje: meer dan twintig mensen hebben serieuze zelfmoordplannen. Ik ben hier achttien jaar 
burgemeester, niet eerder heb ik zoiets meegemaakt. Dit moet stoppen. Staatssecretaris, hier is echt iets aan de 
hand.' 

In zijn brief aan minister Schippers vraagt Rombouts 'onderzoek in te stellen naar de ernst van de signalen'. Van 
staatssecretaris Teeven verwacht hij dat in afwachting van de resultaten de uitzetting van Armeense vluchtelingen 
wordt opgeschort. 'Het is in ieders belang dat we de humanitaire aspecten van een zeer ingewikkeld asielbeleid niet 
uit het oog verliezen', schrijft de burgemeester. 

De medische adviseurs van het ministerie hebben een beperkte opdracht. Een woordvoerster van de Immigratie- 
en Naturalisatiedienst IND: 'Behoort individuele invoeling tot de opdracht van een BMA-arts? De BMA-arts kan in 
het medisch advies reisvoorwaarden opnemen, bijvoorbeeld dat de vreemdeling fysiek moet worden overgedragen 
aan een kliniek in het land van herkomst. Maar als vaststaat dat iemand met voldoende waarborgen kan worden 
uitgezet, wordt het uitzetproces in gang gezet.' 

Psycholoog Moyene: 'Eerlijk gezegd bereiden wij ons voor op de eerste geslaagde suïcide van een patiënt.' Twee 
weken geleden kon een arrestatieteam van de politie ternauwernood een Armeniër redden van het dak van een 
therapeutisch centrum in Den Bosch. Moyene ziet een zekere mate van overeenkomst met de zelfmoord van de 
Russische activist en asielzoeker Alexandr Dolmatov, die zich in 2013 in een cel in een Rotterdams 
terugkeercentrum ophing. Zijn psychische problemen zouden zijn genegeerd door justitie. 

De zaak leidde tot een motie van wantrouwen tegen staatssecretaris Teeven, die hij met moeite overleefde. Eind 
mei voerde de Kamer een pittig debat met de staatssecretaris over een zelfmoord van een jonge Armeniër die was 
uitgewezen naar Duitsland. Hij leed aan waanstoornissen. Teeven zegde toe dat hij zal laten uitzoeken hoe andere 
West-Europese landen omgaan met de uitzetting van getraumatiseerde asielzoekers naar een kliniek in hun land 
van herkomst. 

Hulpverleners en advocaten van de Armeense cliënten van het psychotraumacentrum Zuid-Nederland vrezen dat 
zij terechtkomen in de psychiatrische instelling Nork in de hoofdstad Jerevan. Over Nork zegt een Armeniër die 
inmiddels een verblijfsvergunning heeft, maar niet met zijn naam in de krant durft: 'We hadden thuis in Jerevan een 
buurman, hij keerde terug uit militaire dienst, uit de oorlog tegen Azerbeidzjan, en was zwaar getraumatiseerd. Hij is 
naar Nork gebracht, na jaren kwam hij terug. Hij sprak niet meer, hij was een zombie.' 

Nederland beschouwt Armenië 'beleidsmatig niet als een veilig land', zegt een woordvoerster van de IND. Het land 
is sinds 1990 zelfstandig; daarvoor maakte het deel uit van de Sovjet-Unie. Corruptie en armoede tieren welig. In 
een rapport van het ministerie van Buitenlandse Zaken wordt een aantal ernstige zaken opgesomd: rechtbanken 
staan onder politieke druk, omstandigheden in de gevangenissen zijn hard en soms levensbedreigend, Armeense 
vrouwen en meisjes worden voor seksuele doeleinden verhandeld, leden van oppositiepartijen worden door de 
politie bedreigd. Zeker één miljoen mensen zijn vertrokken naar het buitenland. 

Toch worden veruit de meeste asielaanvragen van gevluchte Armeniërs afgewezen. De IND kon geen recente 
Nederlandse cijfers leveren. Maar in de EU-landen zijn in het eerste kwartaal van dit jaar op 1.115 asielaanvragen 
van Armeniërs 990 verzoeken verworpen. 

Psycholoog J. Rodenburg: 'Ze komen uit een maatschappij die op verraad is gebaseerd. Daardoor vertrouwen ze 
niemand en zwijgen ze langdurig over wat hen is aangedaan. Dan wordt hun asielverzoek niet gehonoreerd. Ook 
de Armeniërs die wij zien, worden afgewezen: de zeer zieke en getraumatiseerde gevallen, meestal professioneel 
gemarteld door een variant van de KGB of gewoon door schimmige overheidsfunctionarissen of de politie.' 

Hoe is de golf van suïcidedreigingen ontstaan? Volgens therapeuten en advocaten heeft een initiatief van de 
Nederlands-Armeense stichting CAON een belangrijke rol gespeeld. Het bestuur van de stichting heeft een brief 
gestuurd naar de landgenoten die op de lijst staan van de Dienst Terugkeer&Vertrek van het ministerie. In de brief 
zegt men te willen helpen bij terugkeer. 

Psycholoog Moyene: 'Het bericht is als een lopend vuurtje rondgegaan. Van wie kwam die brief? Van de geheime 
dienst? Het heeft de achterdocht enorm aangewakkerd. En een aantal mensen psychotisch en suïcidaal gemaakt.' 

De Nederlands-Armeense stichting CAON ontving de namen van de uitgeprocedeerde asielzoekers van de Dienst 
Terugkeer&Vertrek van het ministerie. De dienst heeft vervolgens de brief van de stichting doorgestuurd naar de 
Armeense vluchtelingen. 

'De verhalen over ons kloppen totaal niet', zegt een woordvoerder van CAON. 'Wij zijn een onafhankelijke 
organisatie. Wij bieden onze hulp aan op vrijwillige basis. Niemand hoeft erop in te gaan. Wij willen niemand schrik 
aanjagen, wij willen alleen maar helpen. Wij hebben geen banden met de overheid, niet met de Nederlandse en 
niet met de Armeense.' 

In een brief aan een advocaat van een Armeniër schrijft echter de hoge Justitie-ambtenaar J. Kokx: 'CAON werkt 
samen met verschillende overheidsinstanties en juridische instanties, zowel in Nederland als Armenië.' De stichting 
is volgens hem 'gespecialiseerd is in het omgaan met situaties waarin van Armeense vreemdelingen wordt 
verwacht dat zij terugkeren'. De woordvoerder van CAON: 'We zijn pas een maand bezig.' 
Armeniërs vrezen lange arm geheime dienst 
Genoeg Armeniërs die ernstig in de knoop zitten. Maar niemand wil praten. Het wantrouwen is groot, de angst is 
massief dat de Nederlandse overheid of de Armeense geheime dienst op een of andere wijze in het spel is. 'Overal 
heeft het regime stromannen', zegt hij. 'Het kan een belastingambtenaar zijn, de burgemeester van het dorp, het 
schoolhoofd.' Uiteindelijk kan er gepraat worden. Geen naam, al helemaal geen foto. Hij is begin dertig. Hij is een 
paar jaar in Nederland. Hij kijkt geen moment op. Hij kwam in de problemen door zijn verzet tegen de openlijke 
corruptie op de stembureaus. Duizenden stembiljetten die ingevuld klaar lagen. De politie stond erbij. Niemand kon 
iets inbrengen. Hij deed het wel. Hij werd opgepakt en is gefolterd. Hij huilt. De IND geloofde zijn verhaal. Maar ze 
verdachten hem ervan dat hij eerder naar andere landen is gevlucht, met name naar Duitsland. Dan had hij daar 
asiel moeten vragen. Nu staat hij op de lijst om uitgezet te worden. Hij verwacht niet dat hij alsnog een 
verblijfsvergunning krijgt. Hoe het verder moet, weet hij niet. En wat als de marechaussee hem komt halen, hem 
naar het vliegveld brengt? 'Zover zal ik het niet laten komen.' 
We bereiden ons voor op de eerste geslaagde suïcide van een patiënt (Agnes Moyene-Jansen psycholoog 
psychotraumacentrum) 
 
Graphic

 
Beelden van YouTube van de psychiatrische instelling Nork in de Armeense hoofdstad Jerevan.
Nork is volgens hulpverleners en advocaten niet in staat suïcidale Armeense vluchtelingen bij te staan.
Volgens Justitie kunnen getraumatiseerde Armeniërs in Armenië worden behandeld. Foto's YouTube
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Justice Departments (69%); Property + Housing Regulation + Policy (63%) 
 

Load-Date: September 8, 2014

 
End of Document





'Wij Yezidi's kunnen niet meer tussen Arabieren leven'
de Volkskrant
9 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1174 words
Byline: VAN ONZE VERSLAGGEEFSTER CARLIJNE VOS FOTO'S AN-SOFIE KESTELEYN
Body


Reportage Duizenden vluchtelingen stromen zuid-Turkije binnen 
In Diyarbakir, in het zuiden van Turkije, kwamen vorige week onverwacht ruim drieduizend yezidi's aan. Aan de 
grens zouden nog eens tien-duizenden yezidi's rondzwerven, gevlucht voor de etnische zuiveringen door IS. 
Op de vlucht voor IS 
Vier zoons, zijn vader en een broer verloor hij toen ze de strijders van Islamitische Staat probeerden tegen te 
houden bij hun dorp in de Sinjar-regio. Maar het lukte niet en wat er was overgebleven van de familie van 
dorpshoofd Khudeda Khelef Suleyman (46) vluchtte de nabijgelegen bergen in. Toen ze daar waren ontzet, 
maakten ze een zwerftocht langs de grens van Irak en Turkije, waarbij nog eens drie familieleden van dorst en 
uitputting omkwamen. 

Met drieduizend andere yezidi's streek Suleyman vorige week plotseling neer in Diyarbakir, in het Koerdische 
zuiden van Turkije, het voorlopige eindpunt van hun vlucht voor de etnische zuiveringen van IS. 'We kunnen nooit 
meer terug naar huis', zegt hij. 'Hoe kan ik ooit weer in het koffiehuis zitten met mijn buurman nadat hij zich bij IS 
heeft aangesloten? Ik stond oog in oog met hem en zijn geweer. Ik vermoord hem om mijn familie te wreken of hij 
vermoordt mij.' 

Diyarbakir is overrompeld door de komst van de yezidi's, die zich de afgelopen weken blijkbaar in de bergen aan de 
Iraakse en Syrische grens hadden verscholen. Ineens doken ze op, nadat ze gered en wel weer uit het 
wereldnieuws waren verdwenen. Inderhaast is een picknickterrein even buiten de stad beschikbaar gesteld. Het is 
het volgende vluchtelingenprobleem voor de Turken, die al meer dan een miljoen vluchtelingen uit Syrië 
opvangen. 

Het wachten is op winterbestendige tenten. Betonmolens draaien overuren om het fundament te leggen. Tot die tijd 
bivakkeren de yezidi's in de schaduw van de bomen onder zelfgemaakte tenten van kleurrijke dekens. Op de 
picknicktafels liggen matrassen hoog opgestapeld, waarop ze 's avonds onder de sterren slapen. Overal liggen 
kinderen en volwassenen uit te rusten van de gevaarlijke reis. 

Toch herpakt zich tussen de gedrapeerde dekens het dagelijks leven. Kinderen gaan in bad, baby's drinken aan de 
borst, meisjes wassen en kammen elkaars haren en vrouwen doen de was in tobbes. 

In dit Koerdische deel van Turkije voelen de yezidi's zich veilig en welkom. 'We worden echt heel goed geholpen en 
we voelen ons eindelijk veilig', vertelt een van de vier zussen die zich onder een rode deken tegen de brandende 
zon - het is meer dan 40 graden - proberen te beschermen. 'Voor de kinderen is het hier fijn want het is hier één 
grote speeltuin', zegt ze terwijl ze wijst naar de overbevolkte klimrekken en schommels achter zich. 

Het Koerdische stadsbestuur van Diyarbakir doet er alles aan om de vluchtelingen op te vangen. 'Het zijn 
Koerden, dus dit is hun thuisland', zegt Zübeyde Zümrüt, partijleidster van de BDP, zusterpartij van de PKK, die de 
stad bestuurt. 

Hoeveel er nog zullen bijkomen is onduidelijk. Zümrüt vermoedt dat nog 100 duizend yezidi's op de vlucht zijn voor 
het geweld. De provincie Sirnak, waar de meeste kampen zijn, bracht vorige week naar buiten dat daar al 14 
duizend yezidi's illegaal de grens zijn overgegaan. De provincie houdt het aantal dat zich aan de grens ophoudt 
voorlopig op 40 duizend. 

Na hun redding, mede door Amerikaanse bombardementen, kwamen veel yezidi's in Noord-Irak terecht. Maar ze 
hebben de opvangkampen Zakho en Duhok alweer verlaten, omdat de omstandigheden er slecht waren en ze de 
Iraakse Koerden niet meer vertrouwden. Elders zouden ze zijn bedreigd door islamisten. 'Ze sloegen onze vrouwen 
als ze om meer eten vroegen voor hun kinderen. Nu zeggen de Iraakse autoriteiten dat Sinjar weer veilig is, maar 
daar geloven we niets van', zegt dorpshoofd Suleyman. 

De mannen in het noodkamp stellen eensgezind dat ze door alles en iedereen in de steek zijn gelaten. In de eerste 
plaats door 'die laffe peshmerga-strijders' van de 'afvallige' Iraakse Koerden. 'Ze hebben niet één schot gelost en 
renden gewoon weg toen IS kwam.' Hun redding van de berg Sinjar kwam van de Turkse en Syrische Koerden en 
ook nu zijn het wederom de Turkse Koerden die hen opvangen. De PKK wordt op handen gedragen. 'Hoezo is dit 
een terroristische organisatie?', vragen de mannen als ze refereren naar de status van de Koerdische partij in het 
Westen. 'Zij helpen ons tenminste. Waar blijven Europa of de Verenigde Naties?' 

Dat laatste vraagt het stadsbestuur in Diyarbakir zich ook af, dan vooral refererend aan het uitblijven van hulp van 
de Turkse regering. 'Hiermee toont Turkije zijn ware gezicht', vindt BDP-leidster Zümrüt. 'De regering doet niets, 
omdat het Koerden zijn. Ze hebben de grens officieel gesloten voor vluchtelingen, maar andersom houden ze hem 
open voor strijders van IS of Al Qaida. Turkije, net als Europa en de Verenigde Staten, voert een politiek van 
genocide; ze handelen uit eigen belang en blijven wapens leveren.' 

De yezidi's hopen te kunnen doorreizen, als ze de vluchtelingenstatus van de VN eenmaal hebben. 'We zijn in 
onze geschiedenis al 74 keer aangevallen door fundamentalisten. Dit was de druppel, we kunnen niet meer tussen 
de Arabieren leven', zegt een jonge vrijgezel, die met dertig anderen in een van de grote conferentietenten op het 
recreatieterrein bivakkeert. 'Het enige dat wij nu wensen is elders een menswaardig bestaan te kunnen opbouwen.' 

Als nieuwe yezidi's zich verzamelen bij de ingang van het noodkamp, klampen ze westerlingen aan. 'Help ons! We 
willen geregistreerd worden als vluchteling en naar Europa. Hier zitten we muurvast; we kunnen niet terug, maar 
ook niet verder.' 
Amnesty-rapport: systematische zuivering 
Islamitische Staat ( IS) is in Noord-Irak bezig de regio systematisch te zuiveren van alle inwoners die niet 
soennitisch of Arabisch zijn, blijkt uit een alarmerend rapport van Amnesty International dat deze week verscheen. 
De regio Sinjar, waar de yezidi's vandaan zijn gevlucht, is veranderd in een 'bloeddoordrenkt killing field', aldus 
Amnesty. Honderdduizenden mensen zijn uit hun huizen verdreven en hebben hun bezittingen moeten achterlaten. 
Mannen en jongens zijn van de rest gescheiden en afgevoerd om buiten het dorp te worden geëxecuteerd. 
Vrouwen en kinderen zijn ontvoerd en meegenomen. In de dorpen Qiniyeh en Kocho alleen al zouden honderden 
inwoners zijn vermoord. De gevangenen worden gedwongen zich tot de islam te bekeren. Vrouwen en jonge 
meisjes worden verkracht, zo hebben overlevenden gemeld. Ook andere etnische groepen als Koerden, Assyrische 
christenen en sjiitische moslims in Noord-Irak worden slachtoffer van de zuiveringen. Sinds IS op 10 juni Mosul 
innam, zouden 830 duizend mensen uit de regio zijn verdreven. De hulp in Koerdisch Irak schiet ernstig tekort en 
de internationale gemeenschap reageert te traag op de noodsituatie die half augustus door de VN werd 
uitgeroepen, zegt Amnesty. 
Hoe kan ik ooit weer in het koffiehuis zitten met mijn IS-buurman? Ik stond oog in oog met hem en zijn geweer 
(Khudeda Suleyman hoofd Yezidi-dorp bij Sinjar in Noord-Irak) 
 
Graphic

 
De meesten slapen buiten op matrassen tussen opgehangen dekens, maar een kleine minderheid kan terecht in 
enkele conferentietenten in het park.
In Diyarbakir is een picknickterrein ingericht voor de noodopvang van Yezidi-vluchtelingen uit Irak.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Human Rights (75%); Refugees (75%) 
 

Load-Date: September 8, 2014

 
End of Document





VN-baas: strijd tegen extremisme verdient nu prioriteit
de Volkskrant
9 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 4
Length: 455 words
Byline: REUTERS, AFP, AP
Body


De wereld moet voorrang geven aan het beëindigen van de gruwelijke en met elkaar verweven conflicten in Irak en 
Syrië, waar radicale moslimstrijders een 'huis van bloed' trachten te creëren. De Jordaanse prins Zeid Ra'ad al 
Hussein heeft dat maandag in Genève gezegd in zijn eerste toespraak als nieuwe Hoge Commissaris voor de 
Mensenrechten van de Verenigde Naties. 
Al Hussein riep in het bijzonder op tot het beschermen van vrouwen en minderheden, groepen die sterk te lijden 
hebben van het geweld en de onverdraagzaamheid van de extremisten, die hij betitelde als 'takfiri's': moslims die 
andere moslims excommuniceren door hen te bestempelen als ongelovigen. 

'Denken ze echt dat ze zich moedig gedragen door gevangenen barbaars af te slachten? Ze tonen alleen maar hoe 
een takfiri-staat eruit zou zien, mocht deze beweging (Islamitische Staat, red.) in de toekomst echt gaan regeren', 
zei Al Hussein, die de Zuid-Afrikaanse Navi Pillay is opgevolgd als VN-mensenrechtenchef. 

Zoals we in een reeks islamitische landen - van Afghanistan tot Somalië en Libië - hebben kunnen zien, zei de 
Hoge Commissaris, 'is er in de takfiri-geest geen liefde voor de buren, alleen maar vernietiging van die moslims, 
christenen, joden en anderen - bij elkaar de rest van de mensheid - die er andere overtuigingen op na houden dan 
zij'. 

De Amerikaanse minister van Defensie Chuck Hagel sprak maandag in Ankara met de Turkse president Tayyip 
Erdogan en premier Ahmet Davutoglu. Het ging over de mogelijke rol van Turkije in de beoogde internationale 
coalitie die onder aanvoering van de Verenigde Staten de beweging IS gaat bestrijden. President Barack Obama 
zal daarover woensdag een plan ontvouwen. 

Turkije nam vorige week op de NAVO-top in Wales al deel aan informele besprekingen over de vorming van een 
dergelijke coalitie. Het bezoek van Hagel is een uitvloeisel daarvan. De Amerikanen vinden het belangrijk dat 
Turkije deelneemt, als NAVO-lidstaat, als moslimland en als land dat direct grenst aan het Syrisch-Iraakse 
conflictgebied. 

'We willen graag zien hoe ver de Turken bereid zijn te gaan, gezien de enorme uitdagingen die zij hebben op 
veiligheidsgebied, en met het oog op het vluchtelingenprobleem en natuurlijk de gijzelingskwestie', zei een 
Amerikaanse functionaris in de entourage van Hagel tegen meereizende verslaggevers. 

IS houdt in Mosul 46 Turken in gijzeling, onder wie enkele diplomaten, sinds de Iraakse stad in juni door de 
terreurbeweging werd ingenomen. Turkije gaat ook gebukt onder de aanwezigheid van bijna 850 duizend 
vluchtelingen uit Syrië en Irak. 

Na afloop van de besprekingen in Ankara zijn geen mededelingen gedaan. Waarschijnlijk is ook gesproken over 
Turkije als doorgangsroute voor jihadistische strijders. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Terrorist Organizations (82%); Weapons + Arms (69%); Bombings (62%) 
 

Load-Date: September 8, 2014

 
End of Document





Droom en daad
de Volkskrant
9 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1088 words
Byline: DOOR ROBERT VUIJSJE FOTO ROBIN DE PUY
Body


Land van afkomst -Interview Roland kahn (62) 
Toen hij op Facebook zei pro-Israël te zijn, kreeg hij honderden bedreigingen. Net als enkele andere Bekende 
Joden. 'Als de overheid ons niet beschermt, moeten we het zelf doen.' 
Hij stelt de vraag even tussendoor: 'Weet je wat een antisemiet is? Iemand met een meer dan gewone hekel aan 
Joden.' Het ging over de bedreigingen die begonnen nadat hij op Facebook duidelijk had gemaakt pro-Israël te zijn. 
Op het hoogtepunt waren het tweehonderd bedreigingen per dag. 'We hebben het even laten uitzoeken, er zaten 
geen serieuze criminelen bij.' 

Roland Kahn belde met het CIDI. 'Esther Voet vertelde dat er zo'n twintig bekende Joden zijn die worden bedreigd. 
Niemand van die mensen durft daarover te praten.' Hij gaf er een interview over in De Telegraaf. En raakte 
betrokken bij de de advertentie in diezelfde krant met de tekst: 'Kritiek op Israël? Oké. Jodenhaat? Nee!' De 
advertentie ging vergezeld van de namen van Bekende Nederlanders die de tekst onderschreven. 

'In mijn eigen netwerk benaderde ik daarvoor mensen. Zo belde ik Truus van Gaal, die ik kende van de WK-finale in 
2010. Ik ken die mensen allemaal, we worden uitgenodigd voor de leuke dingen omdat we centjes hebben. Na 5 
minuten belde ze terug dat Louis graag meedeed. 

'Turken staan er wel in, Marokkanen niet. Ze zijn te bang voor hun achterban, die zich zo fanatiek heeft gekeerd 
tegen Israël. Zelf willen ze nooit over één kam worden geschoren, maar in hun eigen wereld bestaat geen 
onderscheid tussen Israël, Joden en zionisten. Anti-zionistisch is hetzelfde als antisemitisch. Omdat ik Israël een 
warm hart toedraag, ben ik in hun ogen automatisch een vriend van kindermoordenaars. 

'Als ik Ali B zie, roept hij altijd: hé vriend! Drie keer heb ik hem lang aan de telefoon gehad. Elke keer had hij een 
ander verhaal over waarom hij zijn naam niet in die advertentie wilde. Hij riep steeds dat hij met een eigen 
verklaring zou komen. Ik heb hem nog niet gezien. 

'Normaal zit Najib Amhali diep in mijn reet, hij nodigt me uit voor al zijn voorstellingen en premières. Zijn neef is een 
van mijn topmanagers. Najib wilde niet meedoen. Een paar maanden eerder belde hij met de vraag of ik met Cool 
Cat kleding beschikbaar kon stellen voor de arme kinderen in Syrië. Natuurlijk kon ik dat. Net zoals toen wij 
allemaal in opstand kwamen nadat Wilders 'minder-minder-minder' had geroepen. 

'Andersom kunnen zij niet dezelfde solidariteit opbrengen. Yes-R, de neef van Ali B, begon eerst over een 
kledingcontract voor Cool Cat, daarna zei hij dat hij met zijn manager moest overleggen over de advertentie. De 
manager vond het geen goed idee. Ook Aboutaleb is voor de advertentie gevraagd. Hij wilde niet. 

'De tijd dat wij als vee werden afgevoerd en afgeslacht is voorbij. Als de overheid ons niet beschermt, moeten we 
dat zelf doen. En dat doen we ook. Er is wel echt iets aan de hand. Het is eng om te zien hoe vol haat deze 
mensen zitten.' 
Bent u een textieljood? 
'Zeker niet. In het bedrijf hebben we ook een divisie met honderden miljoenen aan vastgoed. En we hebben nog 
twee poten, het is echt een conglomeraat geworden.' 
Hoe begon het? 
'Ik groeide op in een nieuwbouwflat aan de Beethovenstraat in Amsterdam, het was super-de-luxe, een goed 
welstandsniveau. Mijn vader was een leuke man, hij werkte in de zaak bij mijn opa. Hij was alleen een fantast. Toen 
mijn opa overleed, ging het met mijn vader zakelijk steeds slechter. Na twee jaar was mijn vader failliet. Nog twee 
jaar later was het huwelijk tussen hem en mijn moeder kapot. Mijn moeder is nu 85, en nog steeds mijn grootste 
fan. 

'In die jaren hield mijn oma het gezin financieel overeind. Het werd me duidelijk dat mijn vader in de jaren daarvoor 
door zijn vader was geholpen. Dat was het moment waarop ik me realiseerde hoe belangrijk welstand is. En hoe 
vernietigend het is als een gezin zonder geld komt te zitten. Toen is mijn droom begonnen. Een winkel waar ouders 
zonder veel geld kleren kunnen kopen, zodat hun kinderen er toch leuk uitzien. Mijn droom bestond uit vijftien 
winkels, niet de zeshonderd die ik nu heb. 

'Op mijn 17de was ik van drie middelbare scholen gesjeesd, ik had geen diploma van de hbs. Ik was een klein 
mannetje met een heel grote mond. Bij De Bijenkorf begon ik als assistent van de assistent van de assistent van de 
inkoper. Per maand kreeg ik 420 gulden bruto. Daar was het een pré dat ik Joods ben. Als ik ook homo zou zijn, 
was het nog beter, maar dat lukte me niet. Toen ik 24 was, opende ik mijn eerste winkel op de Nieuwendijk. Drie 
jaar later was ik miljonair. 

'Ik heb mezelf overtroffen. Ik ben 62, ik heb 13 procent vet en een prachtige vrouw van 32 die me net een kind heeft 
geschonken. Ze is nota bene een moslima. Haar vader is Egyptisch, haar moeder Turks-Macedonisch. Vorige week 
zat ze met haar moeder in de auto in Amsterdam-Oost. Een andere auto stond dwars geparkeerd. Ze vroeg of ze er 
langs mocht. De Marokkaanse man in die geparkeerde auto antwoordde dat ze een vuile hoer was. Daarna zei zijn 
vriend tegen hem dat zij de vrouw van die Jood was. Toen riep hij: vuile Jodenhoer. 

'Ik heb niets tegen Marokkanen, maar wel iets tegen geradicaliseerde moslims, van wie er volgens mij zo'n 250 
miljoen op de wereld leven. Ik vind dat wij ons sterk moeten uitspreken tegen een voedingsbodem waarin 
antisemitisme oké is. De strijd tussen Israël en Gaza is een tribal conflict. Die oorlog moet niet hier in Nederland 
worden gevoerd.' 

+++  

Roland Kahn 

(Nederland, 1952) is eigenaar van een internationaal mode-imperium met onder meer de winkels en merken Cool 
Cat, America Today, MS Mode en Sapph. In de Quote 500-lijst van 2013 stond hij op nummer 126 met een 
vermogen van rond de 200 miljoen euro. 

Nederlands: 

Mijn vader was oorspronkelijk Frans. Mijn moeder Duits, na de oorlog was ze statenloos. Ik voel me niet per se 
Nederlands, voor mij hangt daar een spruitjeslucht aan. 

Joods: 

Als ik lach om mezelf, als ik creëer en inspireer. Als ik opsta en aan een nieuwe dag begin. En ik voel me Joods, en 
besneden, als ik bemin. 

Eten: 

Afgelopen weekend was ik in Le Bistrot à la Truffe in St. Tropez. Truffels zijn erg lekker. Kreeft ook. 

Muziek: 

Ik heb drie jaar vioolles gehad, tot de buren mijn vader dwongen me te laten stoppen. Het vioolconcert van 
Tsjaikovski is erg mooi. Maar de muziek van Beyoncé ook. En die ziet er beter uit. 

Beste vriend: 

Dat ben ik zelf. En mijn twee zoons. 
'Ik heb mezelf overtroffen. Ik ben 62, ik heb 13 procent vet en een prachtige vrouw van 32 die me net een kind heeft 
geschonken' 
 
Graphic

 
Robin De Puy
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Jews + Judaism (94%); Religion + Spirituality (71%) 
 

Company:  FACEBOOK INC (58%) 
 

Load-Date: September 8, 2014

 
End of Document





De ene burgemeester doet niets, de andere wordt teruggefloten
de Volkskrant
9 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 721 words
Byline: JANNY GROEN
Body


Analyse - Ambtsberichten 
De vermeende jihadgangers uit Huizen zijn weer vrij. Jermaine W. uit Amersfoort zit in Syrië. Welke burgemeester 
blunderde? Allebei? 
De Nationaal Coördinator terrorismebestrijding en Veiligheid (NCTV) was al maanden op de hoogte van een 
mogelijk vertrek van Jermaine W. naar Syrië. De politie van zijn woonplaats Amersfoort eveneens. Toch kon hij 
zondag 31 augustus met vrouw en drie kinderen naar Syrië vertrekken. Vrijdag liet hij zijn moeder triomfantelijk 
weten 'tussen de moslims' te zitten, waar niemand hun kinderen kan afpakken. 

In Huizen ging het heel anders. Twee dagen voor W.'s vertrek naar Syrië hield de politie daar twee gezinnen aan, 
die volgens een ambtsbericht van de AIVD op het punt zouden hebben gestaan zich in Islamitische Staat (IS) te 
vestigen. Twee ouderparen werden opgepakt, hun paspoorten ingetrokken, zes kinderen werden uit huis geplaatst. 
Drie van de vier ouders zijn sinds vrijdag weer op vrije voeten. En de rechtbank Midden-Nederland besliste gisteren 
dat alle kinderen weer naar huis mogen. 

De ene gemeente lijkt te slap en de ander te stevig te hebben ingegrepen. Wat ging er mis in Huizen en 
Amersfoort? 

Huizen was al sinds eind vorig jaar door de NCTV geïnformeerd over radicale moslimjongeren en nam ook deel 
aan het zogenaamde 'H4+3-overleg'. Den Haag en vier omringende gemeenten, Arnhem, Huizen en Amsterdam, 
wisselen geregeld informatie met elkaar uit over radicaliseringstrends en een mogelijke aanpak. 

Burgemeester Fons Hertog van Huizen legde zondag in Buitenhof uit dat al eerder jongeren uit zijn gemeente naar 
Syrië waren afgereisd. Toen de AIVD met ambtsberichten kwam over de twee gezinnen en hun IS-plannen, besloot 
de burgemeester direct in te grijpen. De Raad van de Kinderbescherming was tegelijkertijd ingelicht. Die maakt 
volgens de burgemeester een eigen afweging over uithuisplaatsing van de kinderen. Die worden niet automatisch 
ondergebracht bij andere familieleden, zoals grootouders. Standaard is dat eerst wordt onderzocht of het daar wel 
veilig is voor de kinderen. 

Amersfoort zit niet in het beraad van de 'jihadsteden' en was daardoor kennelijk minder alert. Volgens een 
woordvoerder was burgemeester Lucas Bolsius zelfs niet op de hoogte gebracht van mogelijke uitreisplannen van 
Jermaine W. Pas afgelopen woensdag ontving hij een ambtsbericht van de AIVD, aldus de woordvoerder. Toen 
was de vogel af gevlogen. 

De familie van Jermaine W. is woedend over het slappe optreden van de overheid. Bij de NCTV was in mei aan de 
bel getrokken over de verdwijning van W. Gevreesd werd dat hij naar Syrië was gegaan om te gaan strijden. De 
NCTV adviseerde aangifte te doen bij de politie. Dat is gebeurd. Een agent is ook aan de deur geweest bij Meryam, 
de vrouw van Jermaine. Hij zou haar hebben gevraagd of Jason in Syrië zat bij IS. Zij wist van niets. 

Korte tijd later bleek dat de politie de broers Jason en Jermaine met elkaar heeft verward. Jason, die in het 
Hofstadproces tot 15 jaar cel was veroordeeld, is ruim een jaar op vrije voeten (onder voorwaarden). Hij heeft zijn 
radicale gedachtegoed publiekelijk afgezworen en doet een universitaire studie. Jermaine, die in het Hofstadproces 
werd vrijgesproken, is altijd radicaal gebleven. 

Bij een tweede bezoek vroeg de politie Meryam naar Jermaine. Zij vertelde dat haar man naar de Turks-Syrische 
grens was vertrokken, waar hij werkte als vrijwilliger in een vluchtelingenkamp. Pas na het haastige vertrek van 
de W.'s werd duidelijk dat Jermaine op verkenningsmissie was geweest om te onderzoeken of de route naar Syrië 
veilig is voor zijn gezin. Wanneer hij aanvankelijk van plan was te vertrekken, is niet duidelijk. Toen hij zag hoe 
stevig in Huizen werd ingegrepen, pakte het gezin zijn biezen. 

De politie Midden-Nederland zegt de versie van de familie W. nog te onderzoeken. 

Is zowel in Amersfoort als in Huizen geblunderd? Dat is volgens terrorismedeskundigen moeilijk te zeggen. Als het 
gezin van Jermaine W. snel was opgepakt, zou die actie juridisch wellicht ook geen stand hebben gehouden. Of de 
Huizer gezinnen echt niet van plan waren zich bij IS aan te sluiten, is ook niet met zekerheid te zeggen. 

De AIVD waakt over de nationale veiligheid en denkt soms snel te moeten handelen om erger te voorkomen. Dat is 
een andere verantwoordelijkheid dan die van politie en justitie. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Police Forces (94%); Children (80%); Terrorism + Counterterrorism (62%) 
 

Load-Date: September 8, 2014

 
End of Document





Doe open de poort
de Volkskrant
10 september 2014 woensdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 3517 words
Byline: DOOR STEFFIE KOUTERS
Body


interview Piper kerman, auteur Orange is the new black Boeken 
'Oranje is het nieuwe zwart' noemde Piper Kerman de memoires over haar gevangenisstraf. Traumatisch, vond ze 
het. Inmiddels is ook seizoen 2 van de gelijknamige Netflix-serie een hit. 
Er is geen dag dat Piper Kerman (44) niet aan de gevangenis denkt. Het gerinkel van sleutels: 'Daar reageer ik 
bijna dierlijk op. De bewakers hadden van die enorme bossen aan hun riemen hangen. Dat geluid hoorde ik de hele 
dag door.' 
Zo'n reactie klinkt als een trauma. 
'Opgesloten zitten in een Amerikaanse gevangenis is een traumatische ervaring. Ik denk ook dat het de bedoeling 
ervan is. Wetsovertreders moeten boeten, dat gevoel zit diep in onze samenleving.' 
U bent beroemd geworden en heeft succes omdat u een jaar hebt vastgezeten: toch gek. 
'Toen ik begon aan het boek zei mijn moeder bezorgd: 'Weet je zeker dat je dit wilt doen? Straks sta je alleen nog 
maar bekend om dat jaar in een vrouwengevangenis - dat is wie je wordt.'' 
En het is ook zo. 
'Ze had geen ongelijk.' Instemmend lachje. 'Maar ik ben erg, erg blij dat ik de kans heb te vertellen over mijn 
ervaringen.' 

De auteur van Orange is The New Black, waarop de gelijknamige, best bekeken Netflix-serie is gebaseerd, zoeft 
een uur te laat binnen voor de afspraak, in een New Yorks hotel. 'Sooooo sorry.' Haar zoontje van 3 heeft de halve 
nacht liggen spoken. 'Ik schoot omhoog, toen ik zag hoe laat het was', zegt ze, terwijl ze haar gleufhoed op een 
stoel gooit. 'Tien uur!' 

In 1993, de biseksuele Piper Kerman is dan 24, smokkelt ze in een wilde fase van haar leven een koffer drugsgeld 
van Chicago naar Brussel, voor haar toenmalige geliefde Nora. Het blijft bij die ene keer - op het nippertje ontloopt 
ze een opdracht om heroïne te smokkelen. Na deze schrik verbreekt de voormalige studente 
theaterwetenschappen aan het elitaire Smith-meisjescollege in Massachusetts alle banden met drugskoningin 
Nora. Ze vindt een baan bij een televisieproductiebedrijf, vliegt door het hele land, maakt een trits nieuwe vrienden 
en gaat samenwonen met journalist Larry. 

Piper leidt, kortom, het aangename leven dat past bij een meisje uit gegoede kringen, een familie van leraren, 
dokters en advocaten - onder wie een oom met de deftige naam Winthrop Allen III. 

Tot die warme dag in mei 1998. Agenten Maloney en Wong bellen aan bij haar appartement in de West Village, 
Manhattan. 'We zijn hier om u mee te delen dat het hof van Chicago u handel in drugs en witwassen ten laste legt.' 
Het drugsnetwerk van haar ex-geliefde is ontmanteld. Nora heeft haar geofferd. 

Kerman wordt veroordeeld tot vijftien maanden cel, in de vrouwengevangenis van Danbury, Connecticut. 
Bijgenaamd: Het Kamp. Ze meldt zich op 4 februari 2004. In de wachtruimte eet ze het galgenmaal dat Larry voor 
haar heeft klaargemaakt: een sandwich foie gras. 
U was toch wel heel anders dan de rest van gevangenen. Had u ook dat gevoel: ik ben anders? 
'Nou: de meesten hadden een drugsdelict gepleegd, dus daarin verschilde ik niet. Maar ik realiseerde me van meet 
af aan zo goed wat voor bevoorrecht leven ik had geleid, in vergelijking met veel, heel veel andere vrouwen daar. 
De eerste nacht lag ik helemaal in de war in bed: wat heb ik toch een geluk, wat heb ik toch een geluk. Ik was 
veroordeeld tot maar vijftien maanden, anderen moesten veel langer zitten. Ik had een fantastische privé-advocaat. 
Aan de andere kant tolde door mijn hoofd: ik heb geen idee hoe ik dit moet gaan volhouden, ik denk niet dat ik het 
kan. 

'Ik was niet de enige vrouw uit de middenklasse in die gevangenis. Er zaten wel meer hoger opgeleiden, die 
hadden vaak een financieel delict gepleegd, witteboordencriminaliteit. Eentje beweerde zelfs dat ze aan de 
Sorbonne had gestudeerd.' Vrolijk: 'Daar heb ik geen achtergrondonderzoek naar verricht.' 

Voorafgaand aan die onrustige nacht had Kerman de eerste aanslag op haar zelfrespect al meegemaakt, in een 
aanzienlijke reeks aanslagen. 

Uit de vertaling, Oranje is het nieuwe zwart: ''Uitkleden', zegt de bewaakster. Ik schopte mijn gympen uit, trok mijn 
sokken, mijn broek, mijn T-shirt, mijn beha en mijn slipje uit. (...) De bewaakster: 'Doe je mond open en steek je 
tong uit. Draai je om, ga op je hurken zitten, billen uit elkaar, en hoest.' Ik heb nooit kunnen wennen aan het 
hoestgedeelte van deze procedure, die tot doel had om vast te stellen of iemand smokkelwaar in haar vagina 
verstopte.'' 
Wat doet zoiets met je? 
'Het was ontzettend vernederend. De strip searches, daarvan waren er heel veel. Voor het bezoekuur werd je 
gefouilleerd door vrouwelijke en mannelijke bewakers. Sommige mannen betastten schaamteloos je kont, pakten je 
borsten van achteren vast. Ik had voor mezelf besloten: dit hoort er nu eenmaal bij. Ik deed of het buiten me 
omging. Maar er waren vrouwen... Ze konden het gewoon niet opbrengen. Ze raakten er helemaal van over hun 
toeren. Ze weigerden elk bezoek, wilden hun familie niet zien, om te voorkomen dat ze werden betast. Vergeet niet: 
nogal wat vrouwen in de gevangenis zijn vroeger seksueel misbruikt. Dat heb ik godzijdank nooit meegemaakt, dus 
het fouilleren riep bij mij ook geen oude herinneringen of trauma's op.' 
Er is een ongelooflijke stijging van het aantal vrouwen in Amerikaanse gevangenissen. U wijt dat in uw boek vooral 
aan de War on Drugs. 
'Vrouwen zijn de snelst groeiende groep in de gevangenispopulatie. In 1980 zaten er eigenlijk maar weinig vrouwen 
opgesloten. Dat aantal is gestegen met 800 procent, over de afgelopen dertig jaar. Schokkend. Schokkend! Dat 
komt niet doordat Amerikaanse vrouwen ineens als een gek de straat zijn opgegaan om een nieuw soort misdrijven 
te plegen. Het komt doordat we onze politiek hebben veranderd. Een cruciaal onderdeel van de War on Drugs zijn 
de verplichte minimumstraffen die rechters moesten gaan opleggen aan drugscriminelen. Ook voor overtredingen 
waarbij geen enkel geweld is gebruikt, en het bezit voor eigen gebruik. 

'Verder is de manier waarop Amerika omgaat met geesteszieken veranderd. We sluiten ze steeds vaker op, als 
reactie op de problemen die ze veroorzaken - veel vrouwen in de gevangenis hebben stoornissen. Een 
verschrikkelijke fout. Opsluiting maakt gestoorden niet beter, het maakt ze zieker.' 
Waarvoor was u het bangst? 
'Toen ik erheen ging, was ik het bangst voor geweld. Het beeld van een Amerikaanse gevangenis is dat die vol zit 
met gevaarlijke mensen. Maar opnieuw: de meeste vrouwelijke gevangenen zijn niet gewelddadig.' 
Uw advocaat waarschuwde voor u Het Kamp inging: 'Maak geen vrienden.' Waarom zei hij dat? 
'Goede vraag. Zonder vrienden kun je bijna niet overleven als je opgesloten zit. Menselijk contact is essentieel. 
Volgens mij bedoelde hij: 'Zit zo goed mogelijk je straf uit en pak daarna je leven weer op. Laat je niet omlaag 
sleuren.' Ik denk dat hij ongelijk heeft.' 
Want u maakte vrienden. 
'Ja, en die vriendschappen waren voor mij het allerbelangrijkste.' 
Hoe deed u dat? 
'Mijn advies aan iedereen die de gevangenis ingaat: mond dicht, ogen open. Een gevangenis is een gemeenschap, 
waarin niemand wil zitten, maar waar iedereen boven op elkaar leeft. De eerste maanden moet je uitzoeken hoe je 
past in die biotoop. 

'Ik begon te werken, als elektricien. Ik kon aan gereedschap komen. In gevangenissen heerst een enorme 
schaarste. Niks is zo gemakkelijk als het maken van klerenhaakjes, het repareren van een ventilator, of van een 
bed. Het klinkt simpel, maar in een gevangenis is het een big deal. Ik had de instelling: ik help iedereen die me wat 
vraagt.' 
Uw medegedetineerden waren vooral geneigd hun eigen stam bij te staan, schrijft u. Hun latina stam, hun zwarte 
stam, hun blanke stam. U kreeg bij binnenkomst meteen tandpasta en shampoo van de Italiaans-Amerikaanse 
vrouwen. 
'De sociale en raciale scheidslijnen zijn onversneden. Zeker als je net bent opgesloten. Jij weet niets over de rest 
en zij weten niets van jou - behalve hoe je eruitziet. Maar ik heb wel gemerkt dat hoe langer je in de gevangenis zit, 
hoe minder belangrijk huidskleur en afkomst worden. De andere vrouwen beoordelen je steeds meer op wat je 
zegt en doet.' 
Waarschijnlijk had u meer te maken met zwarte vrouwen dan ooit daarvoor. 
'In mijn schooltijd had ik contact met veel mensen van allerlei rassen, maar ze kwamen allemaal uit de 
middenklasse, de hogere klasse - ze waren rijk. Rijke Amerikanen komen normaal nauwelijks in contact met armen, 
ongeacht hun huidskleur. 

'De ongelukkigste vrouwen waren de vrouwen die zich niet konden verzoenen met het feit dat ze daar zaten. Vaak 
waren dat vrouwen uit de gegoede milieus. Die kwamen binnen: 'Oh my God, ik hoor hier niet, ik ben anders dan 
de rest.' 

Ik dacht altijd: bullshit. We zitten hier allemaal omdat we een misdrijf hebben gepleegd. Maar ik zag hoe ze zich 
verzetten, hoe ze worstelden, en besefte: ik moet de realiteit accepteren en die is dat ik hier nu eenmaal zit. Dit is 
voorlopig mijn plek. Het hielp natuurlijk ook dat ik wist dat ik na een jaar naar huis kon.' 
Wat vond u het moeilijkst? 
'Om gescheiden te zijn van Larry, van mijn ouders, mijn familie, mijn vrienden. Van de mensen van wie je het meest 
houdt en die je nodig hebben. Dat geldt voor bijna iedereen in de gevangenis, denk ik. Al die dagen waarin je je rol 
als kind, als partner, als moeder niet kunt vervullen. Dat weegt erg zwaar.' 
En u heeft nu zelf een zoontje. 
'O... Toen ik in verwachting was dacht ik de hele tijd aan de zwangere vrouwen met wie ik vastzat. Het grootste 
gedeelte van de vrouwen in de gevangenis is moeder, meestal van kleine kinderen. Tweederde van hen heeft een 
delict gepleegd waarbij geen geweld is gebruikt. En vaak was het misdrijf niet zo ernstig. Dealen op kleine schaal, 
hun huis openstellen voor drugshandel, werken als koerier. Hun manier om geld te verdienen in buurten waar de 
legale economie bijna geen rol speelt. Hoeveel zin heeft het om die vrouwen op te sluiten, ook gezien de schade 
die wordt aangericht bij hun kinderen, hun familie?' 
In uw boek beschrijft u hoe een zwanger meisje geboeid wordt afgevoerd om te bevallen in het ziekenhuis, waarna 
ze meteen wordt teruggebracht. De vader van het zoontje stond op het punt zelf de gevangenis in te gaan. 
'Doris had het grote geluk dat haar moeder voor de baby kon zorgen. En ze zat een korte straf uit, net als ik. Wat 
schiet de maatschappij ermee op als een ongevaarlijk meisje moet bevallen terwijl ze in de gevangenis zit, en 
daarna meteen wordt gescheiden van haar baby? Onbegrijpelijk en wreed.' 
Heeft u nog vriendinnen uit uw gevangenistijd? 
Meteen: 'Sure.' 
In welke zin? Ziet u ze ook echt? 
'Het varieert. Ze wonen verspreid over het land. Eentje sms't vaak. Met sommigen bel ik. Anderen wonen in New 
York, daar drink ik weleens wat mee. Of ze komen naar een feestje.' 
Hebben ze het boek gelezen? 
'O ja. Ja! Ze zeggen er heel aardige dingen over, wat ontzettend fijn is. Ze zijn opgetogen over de televisieserie. 
Die serie is belangrijk. Die bereikt een enorm publiek.' 
De serie is anders dan het boek; ook hilarischer. 
'Er zit veel verschil tussen, ja. Maar ik vind het een goeie bewerking. Het boek is erg introspectief, veel van de 
worstelingen spelen zich af in mijn hoofd. Toen ik zat opgesloten, probeerde ik conflicten zoveel mogelijk te 
vermijden - het verstandigste wat je kunt doen. Terwijl: televisie heeft conflict nodig. Ik denk dat de serie zonder die 
hilarische scènes een stuk minder kijkers zou hebben.' 
En in het boek zit ook veel humor. 
'Dat vond ik belangrijk. Beschrijvingen van Amerikaanse gevangenissen gaan meestal vooral in op de slechte 
omstandigheden daar, met goede redenen. Maar als je wilt laten doorvoelen dat daar echte mensen zitten, moet je 
ook hun grappige kanten laten zien. Het leven is nu eenmaal een mix van tragiek en humor.' 

De geestigste passages in Oranje is het nieuwe zwart gaan vaak over het (gruwelijke) eten in Het Kamp. 
Dieptepunt: beschimmelde pudding uit prehistorische pakken met 'Dessert Storm' erop. Dus maken zelfbenoemde 
kokkinnen in de kitchenettes tussen de slaapzalen de wonderlijkste eigen maaltijden. In twee magnetrons, met 
blikjes makreel uit de gevangeniswinkel, gestolen uien uit de keuken en de schaarse kip die ze kunnen roven van 
het buffet, in hun beige bajesbroeken. 
Het belang van eten in de gevangenis kan niet overschat worden, blijkt. 
'In een mannengevangenis speelt het eten ook een grote rol, maar voor vrouwen is het nog belangrijker, omdat het 
als hun rol wordt gezien te koken. Dus spelen zich daaromheen allerlei rituelen af.' 
Uw specialiteit was cheesecake, van gestolen pakjes margarine en koffiemelkpoeder uit de gevangeniswinkel. 
'Mijn enige recept, ik had er maar één.' 
Wat waren andere leuke ervaringen? 
'Verjaardagen. Vrouwen in de gevangenis doen hun uiterste best voor elkaars verjaardagen. Ik kreeg een geweldig 
feestje. Ik dacht dat het verschrikkelijk zou zijn, jarig in Het Kamp. Maar het was zo bemoedigend. Ik heb nog 
steeds de kaart, die ze voor me hadden gemaakt.' Zacht: 'Een hele speciale kaart.' 
In uw boek vertelt u dat het misschien beter kon uithouden in een vrouwengevangenis dan sommige anderen, 
omdat u op die elitaire meisjesschool had gezeten. 
'Een vrouwengemeenschap is een vrouwengemeenschap. Op Smith College zag je die obsessie met eten aan de 
dinertjes bij kaarslicht, in Danbury was het koken in magnetrons met gepikte spullen. De mentaliteit was hetzelfde: 
grote empathie en vunzige humor aan de ene kant, en hysterische drama's, bemoeizucht en geroddel aan de 
andere kant. Sommige medegevangenen werden gek van al die vrouwen, zo dicht op elkaar, maar ik was het 
gewend.' 
Er was alleen minder boulimia in de gevangenis. 
Opgewekt: 'Minder boulimia, ja.' 
U had zelfs een pedicure. 
'Sommige vrouwen waren ongelooflijk creatief en inventief. Je had geld nodig op je gevangenisrekening om de 
meest basale spullen te kunnen kopen, zoals shampoo en tandpasta. Veel medegevangenen kwamen uit arme 
families en konden zelfs dat niet betalen. Het was tegen de regels van Het Kamp, maar zij gingen kleren vermaken, 
wassen, pedicures aanbieden in ruil voor spullen die ze aanwezen in de winkel. Een gevangenis is zo'n 
hardvochtige omgeving dat je nog meer belang gaat hechten aan de dingen waardoor je je vrouw voelt.' 
Zo was u erg gehecht aan een potje felrode nagellak. 
'Ja, mijn illegale nagellak.' 
Waarom was nagellak eigenlijk verboden? 
Laconiek: 'Goede vraag.' 
Na zes maanden had u het gevoel dat u wel redelijk gewend was aan het leven in de gevangenis. 
'Ik had zoiets van: ik weet nu wel ongeveer hoe het eraan toegaat hier. Ik heb nu de helft gehad; ik kom er wel 
doorheen.' 
En toen werd uw geliefde oma doodziek en mocht u haar niet bezoeken - u mocht zelfs niet naar de begrafenis. U 
liep tegen een muur. 
De stoere oogopslag is ineens weg - een fractie van een seconde. Dan: 'Dat was het moeilijkste van alles wat ik 
daar heb meegemaakt. Zonder twijfel. Ik was er niet voor haar, vanwege iets ongelooflijk stoms dat ik had gedaan, 
ruim tien jaar daarvoor. Ja... 

'Ik realiseerde me dat het systeem de totale controle over me had.' Zachter: 'Het verhinderde me een stervend 
familielid bij te staan. Ik werd bitter, wat niets voor me is. Die bitterheid was ook niet erg goed voor me. Maar ik ben 
er doorheen gekomen. Het was een soort vuurproef.' 
Er staat nog een andere akelige episode in uw boek: die met werkopzichter DeSimon. 
Kort: 'The son of a bitch.' 

Kerman beschrijft hoe de alom gehate opzichter van de werkplaats voor elektrotechniek Piper een grote kabel laat 
invetten, met blauwe gel. DeSimon: 'Ah, een paardenlul. Je houdt wel van zo'n paardenlul, of niet, Kermit?' 
Ongelooflijk. 
'Het is zo typerend. Ik vond dat mensen het moesten lezen.' 
Wat zei Larry toen u het hem vertelde? 
'Ik denk niet... Als je in de gevangenis zit, vertel je je familie niet alles. Je wilt niet dat ze zich zorgen maken. Deze 
vernedering maakte me vastbesIoten om van DeSimon te winnen, hem te verslaan. Ik wilde per se van hem 
afkomen. Daar heb ik al mijn energie en woede in gestopt. Ik heb een brief geschreven aan zijn baas en ben 
overgeplaatst naar de bouwvakkers. ' 
Een overlever. 
'Die mentaliteit heb je nodig, in de gevangenis.' Lachend: 'Al doende leert men.' 

Later: 'De meeste bewakers proberen alleen maar de dag door te komen, hun pensioen te halen. Het is een 
ontzettend zware baan. Maar natuurlijk zitten er ook een paar tussen die het werk hebben gekozen omdat het ze 
macht geeft over anderen. Die kunnen je leven miserabel maken.' 
Heeft u weleens wat gehoord van het gevangenispersoneel over uw boek? 
'Ik heb nooit een reactie gehad van iemand uit Danbury, maar wel van veel, veel anderen die werken voor justitie. 
Uit die hoek kreeg ik erg enthousiaste reacties. Voor mij is dat een sterke indicatie hoe belangrijk het is het 
Amerikaanse strafsysteem te veranderen. Want zelfs de mensen die ervoor verantwoordelijk zijn, erkennen dat het 
kapot is. Dat het niet werkt.' 
In welk opzicht heeft de gevangenis u veranderd? 
'Ik ben me intens bewust geworden van de ongelijkheid in Amerika. Daarvoor dacht ik er ook over na, maar dat was 
in abstracte zin. Er is een groot verschil tussen het weten, in je hoofd, en het voelen, in je buik. In tegenstelling tot 
mijn vriendinnen kon ik meteen een baan krijgen na mijn tijd in Het Kamp, mij wachtte een veilig appartement in 
een goede buurt, een stabiele toekomst. Het is onmogelijk armoede te negeren, als je het van zo dichtbij hebt 
meegemaakt. Het is onmogelijk je daarbij oké te voelen.' 
Had u deze ervaring willen missen? 
'Ik... Ik denk dat ik er een beter mens door ben geworden. Maar als ik terug kon, naar de jaren 1992, 1993 om mijn 
keuzes te veranderen zou ik dat deze minuut nog doen. Omdat de gevangenis een traumatische ervaring is. 
Vanwege de pijn die ik Larry en mijn ouders, mijn broer en vrienden heb aangedaan. Mijn ouders moeten kwaad op 
me zijn geweest, kan niet anders, maar ze hebben het nooit laten merken - ze reageerden alleen maar 
verschrikkelijk bezorgd. En wat voor mij het allerzwaarste telt: ik zag hoe de levens van mijn vriendinnen in Het 
Kamp waren verwoest, door drugs en drugsmisbruik. Ik heb bijgedragen aan verslaving, hoe dan ook. Dat vat ik 
niet licht op.' 
Uw ex-geliefde Nora, degene die u betrok bij de drugshandel, schijnt nu haar memoires te schrijven. 
'Dat verbaast me niks. Ze is erg slim, grappig en heeft een verhaal dat totaal zal verschillen van het mijne. Nora zat 
diep, diep in de narcotica-wereld en heeft veel langer gevangen gezeten dan ik. Dus wat ze ook te vertellen heeft: 
het zal interessant zijn.' 
Bent u nog boos op haar? 
Kort: 'Nee. Ik neem de verantwoordelijkheid voor mijn eigen daden.' 


CV Piper Kerman, auteur 

Geboren 

28 september 1969, Boston, VS 

1992Afgestudeerd in theaterwetenschappen aan Smith College, Northampton. 

1993Smokkelt koffer met drugsgeld van Chicago naar Brussel. 

1998Wordt veroordeeld tot 15 maanden gevangenisstraf. 

2004-2005 Zit in totaal 13 maanden van haar straf uit in FCI Danbury, 

een 'minimum security prison' in Connecticut. 

2010Publiceert Orange is The New Black, waarop de gelijknamige bekroonde Netflix-serie is gebaseerd. 

2014Verschijning Nederlandse vertaling. 

Werk 

Piper Kerman werkt tegenwoordig als communicatieadviseur voor non-profitorganisaties en bij de Women's Prison 
Association. 

Burgerlijke Staat 
Ze is in 2006 getrouwd met schrijver-journalist Larry Smith en heeft een zoontje. 

De gevangenissen in Amerika zijn overvol. Dat kost veel geld. Bovendien doet opsluiting meer kwaad dan goed bij 
gedetineerden die relatief kleine overtredingen hebben begaan. Vandaar dat minister van Justitie Eric Holder het 
initiatief heeft genomen tot een hervorming van het strafrechtsysteem. 'Smart on Crime', heet het plan dat een jaar 
oud is. Holder streeft naar een kleiner aantal gedetineerden, minder straffen en vervroegde vrijlating van 
gevangenen die bejaard zijn of geen gewelddadige misdaden op hun naam hebben. Hij wil dat rechters en 
aanklagers meer vrijheid krijgen bij het bepalen van de strafmaat of de aanklacht. Nu gelden verplichte 
minimumstraffen, die zwaar kunnen zijn. 

Het is opvallend hoeveel steun Holders plan krijgt in het Congres, van zowel Democraten als Republikeinen. Het is 
een van de weinige onderwerpen waarop de verder sterk verdeelde partijen elkaar kunnen vinden. Zowel in het 
Huis als de Senaat wordt gewerkt aan wetsvoorstellen, gebaseerd op Holders voorstellen. De minister voorspelt dat 
die het gaan halen. 

In juni was Piper Kerman gastspreker op het Witte Huis. De minister prees de auteur toen voor het realistische 
gehalte van haar boek. 

Smart on Crime 

Oranje 
Het 'oranje' uit de titel van Kermans boek verwijst naar de kleur van de overalls die nieuwkomelingen in sommige 
Amerikaanse gevangenissen moeten dragen. De Nederlandse vertaling van het boek, Oranje is het nieuwe zwart - 
mijn jaar in een vrouwengevangenis, is dit jaar verschenen bij Ambo/Anthos Uitgevers en kost 19,95 euro. De serie 
die op het boek is gebaseerd is te zien op Netflix. Door het grote succes van de serie werd nog voor het tweede 
seizoen te zien was, het derde seizoen al aangekondigd . 
'De eerste nacht lag ik helemaal in de war in bed: wat heb ik toch een geluk, wat heb ik toch een geluk' 
 
Graphic

 
'Mijn advies aan iedereen die de gevangenis ingaat: mond dicht, ogen open.'
Contour by Getty Images
'Ik realiseerde me dat het systeem de totale controle over me had.'
Contour by Getty Images
x
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Prisons (94%); Corrections (90%) 
 

Company:  NETFLIX INC (58%) 
 

Load-Date: September 9, 2014

 
End of Document





Een apekoolvrije school graag
de Volkskrant
12 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 784 words
Byline: ASHA TEN BROEKE
Body


'Zijn alle Marokkaanse jongens crimineel?' Die vraag zorgde deze week voor een aardig relletje. En wel hierom: hij 
staat in het maatschappijleerboek Blikopener, dat uitgeverij Malmberg voor het vmbo in elkaar heeft geknutseld. 
Iets verderop stelt het boek dat (sommige) Marokkaanse jongens crimineel worden doordat ze spijbelen en op 
straat rondhangen. Dit alles staat er al sinds 2001, verklaarde de uitgever, en had nog nooit tot commentaar geleid, 
totdat HP/De Tijd er dinsdag een venijnig stukje over schreef. 

Diverse politici raakten hevig van hun theewater. De PvdA besloot Kamervragen te stellen. Intussen liet de uitgever 
weten dat een en ander bedoeld was om 'jongeren op een open manier over herkenbare maatschappelijke 
onderwerpen te laten nadenken en discussiëren zonder daar een waardeoordeel over te geven'. Het lijkt me dat 
zo'n intentie beter uit de verf komt als je in je lesboek wat minder kort door de criminologische bocht gaat, of - om 
nog eens een dwarsstraatje te noemen - als je vooraf bedenkt dat deze 'Marokkaanse jongens' gewoon 
Nederlanders zijn. 

Helaas is dat niet het enige wat er mis gaat. Zo steeg mijn wetenschapsjournalistieke bloeddruk behoorlijk toen ik in 
Blikopener een pagina aantrof over de verschillen tussen de hersenen van jongens en die van meisjes. Daar las ik 
de bekende clichés: 'Meisjes hebben meer verbindingen tussen de linker- en rechterhersenhelft. Daardoor zijn ze 
beter in taal. En kunnen ze ook beter hun gevoelens uiten dan jongens. Jongens hebben een beter ruimtelijk 
inzicht. Jongens zijn daardoor meestal beter in wiskunde en techniek.' Naast dit voordeeltje kunnen jongens ook 
beter darten, inparkeren en plannen maken. Dit laatste in tegenstelling tot de meiden, want - en dit staat er echt - 
die 'doen het eerst zus, dan proberen ze het zo'. 

Wetenschappelijk gezien variëren deze wijsheden van gillende onzin tot zeer twijfelachtig. Neem die verbinding 
tussen de hersenhelften. Die heet het corpus callosum en blijkt inderdaad in sommige studies kleiner in mannen 
dan in vrouwen. Maar dat zijn toevalstreffers, het soort grote-stappen-snel-thuis-nepresultaten die je soms krijgt als 
je te weinig mensen in je hersenscanner duwt, stelden onderzoekers vast toen ze in 2008 een groot aantal studies 
samen analyseerden. In 2013 kwamen er aanwijzingen dat het wellicht zelfs andersom is: als je netjes 
compenseert voor het feit dat mannen gemiddeld een iets groter brein hebben dan vrouwen, dan is het heren-
corpus wat flinker dan dat van de dames. 

Ook op het jongensvoordeel in ruimtelijk inzicht is wel wat af te dingen. Zo blijkt dat je dit keiharde sekseverschil 
veel kleiner kunt laten worden of zelfs kunt laten verdwijnen met de meest lullige ingrepen: door mee te nemen 
hoeveel computerspelletjes iemand speelt, of door proefpersonen een kwartiertje te laten oefenen, of door in de 
standaardtest het tetrisblokje te vervangen door een organisch gevormd poppetje. Zogenaamd diep in het brein 
ingebakken sekseverschillen in wiskundevaardigheden blijken goeddeels te verdwijnen wanneer in een land de 
emancipatiegraad toeneemt. 

Ondanks de feiten doen neuromythes (m/v) het goed in het onderwijs. Adviesbureau Onderwijs Maak Je Samen - 
volgens hun website zowel inspirerend als gebruikmakend van 'wetenschappelijk gebaseerde kennis' - heeft een 
hele pagina over jongens-meisjesverschillen. Er worden trainingen aangeboden van dik 400 euro, en men kan er 
een blauwe en een roze poster downloaden over hoe jongens en meiden werken, met daarop onder meer die 
kullebul over die superieur verbonden dameshersenhelften. Leerkrachten vertelden me dat deze posters ook echt 
op onze scholen hangen. 

Ik klink verbaasd, maar dat is eigenlijk onterecht. In 2012 bleek al uit onderzoek van de Vrije Universiteit dat geloof 
in hersentechnische larie wijdverbreid is in het Nederlandse onderwijs. Zo meent bijna de helft van de docenten dat 
we slechts 10 procent van ons brein gebruiken. En een trieste 86 procent denkt dat kinderen een dominante 
hersenhelft hebben (links danwel rechts), en dat dit bepaalt hoe ze leren. 

In dat licht is het misschien niet zo vreemd dat leraren maatschappijleer al sinds 2001 kritiekloos uit Blikopener 
staan les te geven. Verontrustend is het wel. Het doet me vrezen dat ons onderwijs een broedplaats is geworden 
voor flauwekul. Dat op de plek waar onze kinderen worden voorbereid op hun volwassen leven misinformatie welig 
kan tieren, zolang je er een neurosausje overheen gooit of de onzin zich beperkt tot vooroordelen over etnische 
minderheden. Noem me een kniesoor, maar ik vind dat verminderd tof. Juist een school zou een apekoolvrije 
omgeving moeten zijn. 
Wijsheden variëren van gillende onzin tot zeer twijfelachtig 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Children (94%); Teaching + Teachers (86%); Sex + Gender Issues (68%); Adolescents (65%) 
 

Industry: Educational Services (69%) 
 

Load-Date: September 12, 2014

 
End of Document





'Ik kan weer zonder angst over straat'
de Volkskrant
13 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1183 words
Byline: VAN ONZE VERSLAGGEVER ERIC VAN DE OUTENAAR
Body


Reportage: Assyrische vluchtelingen in Zweden 
Het ruimhartige immigratiebeleid van Zweden is een belangrijk thema bij de verkiezingen van zondag. Toch 
spreken politici er niet graag over. 
Verkiezingsdag 

Dicht bij familie zijn. Dat is de voornaamste reden waarom Habib Hanna (65) en zijn vrouw Munira (58) voor het 
Zweedse stadje Södertälje kozen toen ze vier maanden geleden vanuit Syrië naar Zweden vluchtten. Een groot 
deel van hun familie woonde er al. Ze slapen nu op de vloer bij Munira's zus. Het is behelpen, maar 'ik kan weer 
zonder angst over straat', zegt Munira. 

Zweden verwelkomt dit jaar waarschijnlijk meer dan 80 duizend vluchtelingen, blijkt uit cijfers van de nationale 
immigratiedienst. In aantal vluchtelingen per hoofd van de bevolking spant het land daarmee de kroon in Europa. 

Maar de rek is er uit, zegt Boel Godner, de burgemeester van Södertälje, gelegen onder de rook van Stockholm. 
Haar stad van 80 duizend inwoners wordt inmiddels voor de helft bevolkt door immigranten. De grote concentratie 
drukt op de financiën van de stad. Er is een groot te kort aan woningen, waardoor meerdere families in één 
appartement moeten wonen. Kinderen lopen taalachterstanden op doordat inheemse Zweden hun kroost van 
scholen halen en naar particuliere scholen brengen. Ook loopt de werkloosheid in de stad op. 

Toch draaien de verkiezingen in Zweden zondag niet om immigratie. De meeste politici staan niet te springen om 
het er over te hebben. Zowel links als rechts zijn de gevestigde partijen het er over eens dat Zweden zijn grenzen 
open moet houden. 'Er heerst een groot taboe op het bespreken van immigratie', zegt Godner, zelf lid van de 
Sociaal-democraten. Volgens Godner neemt haar stad en een handjevol andere steden in Zweden vrijwel alle 
vluchtelingen op. Ze wil dat ook andere gemeenten hun verantwoordelijkheid nemen, maar daar 'heerst sterk het 
gevoel van niet in mijn achtertuin'. Als ze de nationale overheid vraagt spreiding af te dwingen vindt ze geen 
gehoor. 

Premier Fredrik Reinfeldt, van de Gematigde Uniepartij, heeft onlangs gewezen op de kosten van het beleid, maar 
kreeg in de pers direct tegengas. Zijn uitdager Stefan Löfven van de Sociaal-democraten heeft het onderwerp 
voorzichtig aangestipt door in zijn campagne op gelijke kansen voor immigranten te hameren. 

'Ze benoemen de problemen alleen, het leidt niet concrete maatregelen', zegt politiek analist Stig-Björn Ljunggren. 
'We hebben eerder al grote instromen van vluchtelingen gehad. Mensen die er niet mee te maken hebben, willen 
vasthouden aan het ideaalbeeld.' 

Wie in de Södertälje rondloopt, zou op het eerste gezicht ook niet zien dat er problemen zijn. De stad lijkt op een 
typisch oord voor de Zweedse middenklasse met brede, groene lanen, een druk stadscentrum met de bekende 
winkelketens en ruim opgezette huizen. Zelfs in de wijk Ronna, dat in Zweden bekendstaat als een getto, oogt 
vredig. Er rijden opvallend veel nieuwe Volvo stationcars rond. 

Toch zijn er wel degelijk problemen zegt ook Afram Yakoub, voorzitter van de Assyrische Federatie in Zweden. 
'Mensen krijgen van de overheid twee jaar de tijd om de taal te leren, maar dat lukt niet als je geen Zweeds om je 
heen hoort. Ook is de begeleiding naar een baan er wel, maar zijn de banen er niet.' 

Zijn organisatie vertegenwoordigt in Södertalje meer dan 20 duizend Assyriërs, een christelijke minderheid uit Syrië 
en Irak. De Assyriërs, die al sinds de jaren zestig naar Södertalje komen, nemen daarom de zorg voor hun 
gemeenschap zelf ter hand. 

Er is een grote voetbalclub die een speciaal team heeft voor net gearriveerde vluchtelingen. Ook zijn er twee grote 
kerken en is er sinds vorige week een eigen Assyrische school, waar de kinderen naast Zweeds ook onderwezen 
worden in hun moedertaal. 'Op de openbare school is het probleem dat kinderen beide talen half leren.' 

Terwijl de politici het Zweedse beschavingsideaal omhoog proberen te houden tijdens de verkiezingen in het debat, 
loopt extreem-rechts weg met het onderwerp. Die kiest een veel hardere lijn: er moet een stop komen op 
immigratie. Het geld dat daarmee wordt bespaard, zal worden gestoken in hogere pensioenen voor Zweden en 
meer politie om criminaliteit te bestrijden. De Zweden-Democraten maakten in 2010 hun debuut in het parlement en 
lijken zondag meer dan 10 procent van de stemmen te gaan halen, een verdubbeling ten opzichte van vier jaar 
geleden. 

'Veel mensen stemmen op hen als vorm van protest. Het kan voor een politiek impasse zorgen', zegt Ljunggren. De 
Zweedse politiek is gespleten doordat de twee grootste partijen op links en rechts niet met elkaar willen 
samenwerken. De politieke verschuiving zondag kan er voor zorgen dat zowel de Gematigde Uniepartij van 
Reinfeldt als de Sociaal-democraten geen meerderheidscoalitie kunnen vormen met partijen aan ieders zijde van 
het politieke spectrum. 

Hoewel de laatste weken de Sociaal-democraten voorlagen in de peilingen, is de race nog niet gelopen. Reinfeldt, 
die eerder iedere samenwerking met de Zweden-Democraten uitsloot, heeft deze week tegen persbureau Reuters 
gezegd ook open te staan voor de mogelijkheid om met gedoogsteun van de Zweden-Democraten verder te 
regeren. 

De Zweden-Democraten hebben de afgelopen vier jaar in het parlement al veel van zijn wetten gesteund. 
Ljunggren: 'Ik acht de kans niet heel groot, want als hij dat zou doen, zou dat veel gehoon opleveren, maar wel een 
historische klap toedienen aan links.' 

De politieke finesses gaan aan Habib en Munira nog voorbij. Ze nemen hun nieuwe leven in Zweden 'dag voor dag'. 
Met hun hoofd zijn ze nog bij de winkel in ijzerwaren en hun twee zoons die ze in het noorden van Syrië hebben 
achtergelaten. 

Ze zetten alles op alles ook de jongens naar het nu nog gastvrije Zweden te halen. 

De Zweedse verkiezingen zondag draaien om klassieke tegenstellingen tussen links en rechts. De vier rechtse 
partijen, verenigd in de Alliantie voor Zweden, zijn acht jaar aan de macht geweest en hebben het 
onderwijssysteem en de gezondheidszorg geprivatiseerd. Volgens de Sociaal-democraten heeft premier Reinfeldt 
het Zweedse volk en bedrijven daarbij gepaaid met belastingverlagingen, maar heeft dat uiteindelijk niet voor een 
groei in banen gezorgd. De inkomensongelijkheid is in het egalitaire Zweden de laatste jaren toegenomen. Ook is 
de kwaliteit van het onderwijs verslechterd, zegt links. Werkloosheidsuitkeringen moeten juist weer omhoog en 
jongeren die meer dan 90 dagen zonder werk zitten moeten de garantie krijgen op een baan. De Alliantie voor 
Zweden wil het ondernemersklimaat verder verbeteren en gaat er prat op de Zweedse economie veilig door de 
crisis te hebben geloodst. De economie van Zweden groeit naar verwachting volgend jaar met 3,3 procent. Zweden 
heeft een zeer lage schuld in vergelijking met andere landen in de Europese Unie. De Alliantie voor Zweden hoopt 
dat kiezers als gevolg van de onrusten rond Oekraïne en Rusland liever voor zekerheid kiezen en meer vertrouwen 
hebben in rechts. 
De begeleiding naar een baan is er wel, maar de banen zijn er niet (Afram Yakoub voorzitter van de Assyrische 
Federatie in Zweden) 
 
Graphic

 
Habib Hanna (midden) en zijn vrouw Munira (naast hem) uit Syrië logeren bij familie in het Zweedse stadje 
Södertälje.
Cigdem Yuksel
Kinderen in de eigen Assyrische school in Södertälje.
Cigdem Yuksel
In flats als deze wonen bijna alleen vluchtelingen.
Cigdem Yuksel
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Immigration (82%); Labor Force (80%); European Union (77%); Human Rights 
Violations (73%); Public Finance (67%) 
 

Load-Date: September 12, 2014

 
End of Document





Zo gewoon bleek samen opgroeien niet
de Volkskrant
13 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund; Blz. 34
Length: 555 words
Byline: LIDY NICOLASEN
Body


Non-fictie 
Baukje Prins: Gemengde gevoelens - Molukse en Nederlandse klasgenoten in de jaren zestig 
**** 
Van Gennep Amsterdam, 261 pagina's; EUR 19,90. 

Oosterwolde is een middelgroot Fries dorp. In 1963 telt de protestants-christelijke lagere school er tweehonderd 
leerlingen. De helft is van laagopgeleide arbeiders en boeren; de helft van Molukse KNIL-militairen. 

Er bestaat een klassenfoto uit die tijd. Dertig kinderen staren in de lens van de fotograaf. De namen van de Friese 
kinderen staan er keurig onder vermeld. Bij die van de Molukkers staan vraagtekens. Toeval? 

Het is een vraag die de oud-leerlinge Baukje Prins zichzelf en haar medeleerlingen stelt tijdens een reünie in 2004. 
Vroeger gingen de twee groepen 'heel gewoon' met elkaar om, zeggen ze allemaal. De leerkrachten weten beter. 
Ook toen opereerden de kinderen gescheiden. Het was ondenkbaar dat een Ambonees kind in de klas naast een 
Nederlands kind ging zitten. En zie: bij de reünie zitten ze vrijwel allemaal langs etnische scheidslijnen. 

Prins werd filosofe. De foto was voor haar aanleiding de klasgenoten op te zoeken om de invloed van de 
gezamenlijke schooltijd te kunnen peilen. Ze sprak met 35 van haar 45 klasgenoten, en met enkele leerkrachten. 
Eenduidige antwoorden zijn niet te vinden op de vraag wat die invloed is geweest, concludeert ze in de weerslag 
van haar zoektocht Gemengde Gevoelens. 

De eerste Ambonezen arriveren in april 1951 in Oosterwolde. In totaal komen er 72 huishoudens, in twee kampen 
buiten het dorp. De burgemeestersvrouw staat klaar met oranje koek op een tafelkleed in de kleuren van de gehate 
Indonesische vlag. Nederland heeft geen idee. 

Op school zijn de kinderen speelmakkertjes. Buiten schooltijd zijn de contacten mondjesmaat. Er is weleens ruzie, 
de zwarten tegenover de kaaskoppen, maar achteraf relativeert iedereen het belang ervan. 

Oosterwolde is als de rest van Nederland: een paar jaar na de komst van de Molukkers is de roze bril definitief 
afgezet. Molukkers worden steeds vaker neergezet als afhankelijke kinderen, ondankbare gasten en 
gemakzuchtige profiteurs die in groepen opereren, werkloos en aan drugs verslaafd zijn. 

Nederland weet niet dat er in de kampen heimwee heerst en woede over het botte ontslag van de vaders uit het 
Nederlandse leger. De jongeren voelen zich schatplichtig aan hun ouders. Ze ontdekken de macht van black power 
en koesteren het ideaal van een eigen republiek. 

Ook in Oosterwolde hangt een dreigende sfeer als Soeharto naar Nederland komt en de Indonesische ambassade 
wordt bezet. Later gaan er geruchten dat bij de treinkaping en de gijzeling van de school Molukkers uit Oosterwolde 
zijn betrokken. 

Er zijn Nederlandse klasgenoten die toen pas begrepen dat Molukkers geen 'gewone' Nederlanders waren. 
Molukkers weten wat het is aangekeken te worden op de wandaden van een kleine groep. 'Je bent een donkere, je 
bent een allochtoon', zegt een van hen. Hun houding tegenover migranten verschilt van die van veel 
Nederlanders. Waar de Friese klasgenoten ongemak voelen, maken zij zich niet druk over onaangepast gedrag. In 
het bestaan van asielzoekers herkennen ze het leven van hun ouders. 

Prins heeft veel werk gemaakt van haar studie naar haar klasgenoten, blank én bruin. Het levert een gedegen 
verhaal op, waarin ze terecht vermijdt al te verregaande conclusies te trekken. 
 
Graphic

 
Baukje Prins: Gemengde gevoelens - Molukse en Nederlandse klasgenoten in de jaren zestig
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Primary + Secondary Education (94%); Teaching + Teachers (93%); Children (74%); Parents (70%); 
Education Systems + Institutions (63%) 
 

Industry: Educational Services (93%) 
 

Load-Date: September 12, 2014

 
End of Document





Zo moeilijk is het niet om IS te verslaan
de Volkskrant
13 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 31
Length: 856 words
Byline: DAVID P. GOLDMAN
Body


De oorlog tegen IS 
Miljoenen wanhopige mensen, weggerukt van huis en haard, zijn het kanonnenvlees in deze oorlog. 
Er zijn altijd wel idioten in de krochten van de islamitische politiek die bereid zijn een nieuw kalifaat uit te roepen; 
maar ze hebben niet altijd 14 miljoen ontheemden om uit te rekruteren (11 miljoen Syriërs, oftewel de helft van de 
bevolking van dat land; en 2,8 miljoen Irakezen, een tiende van de Iraakse bevolking). In juli werd het aantal 
vluchtelingen in de regio nog op 10 miljoen geschat, maar uit een nieuw VN-onderzoek blijkt dat de helft van alle 
Syriërs ontheemd is. Velen van hebben niets om naar terug te keren. Als mensen niets te verliezen hebben, 
vechten ze zich dood en zijn ze bereid om anderen gruwelen aan te doen. 

Zo ziet de ondergang van een beschaving er in de praktijk uit. De wortels van de crisis waren vier jaar geleden al 
zichtbaar, dus vóór de zogenaamde Arabische Lente die buitenland-deskundigen zand in de ogen strooide. 
Honderdduizenden ontheemde Syrische boeren leefden al in tentenkampen rond de steden vóór de Syrische 
burgeroorlog in april 2011 begon. Israëlische analytici wisten dit al. In maart 2011 publiceerde Paul Rivlin van de 
universiteit van Tel Aviv een onderzoek naar de ineenstorting van de Syrische landbouw. Het artikel werd geregeld 
geciteerd in de Arabische media, maar niet genoemd in de Engelstalige pers. Wat door moet gaan voor politieke 
wetenschap ziet volkeren en politici als schaakstukken op een onveranderlijk bord. Maar het bord wordt nu steeds 
kleiner en de stukken vallen eraf. 

De Arabische staten zijn mislukte staten, afgezien van die paar die genoeg olie hebben om ieder aspect van het 
leven mee te subsidiëren. Egypte leeft van de jaarlijkse steun van 15 miljard dollar van de Golfstaten. Zolang die 
steun blijft, blijft het land stabiel. Syrië ligt in puin, net als grote delen van Irak. Vele tientallen miljoenen mensen 
hadden al een armoedig bestaan vóór de gevechten uitbraken (30 procent van de Syriërs leefde van nog geen 1,60 
dollar per dag), en nu zijn ze helemaal geruïneerd. De vechtende horden zorgen voor nog meer vluchtelingen, die 
zich vervolgens aansluiten bij die horden, in een sneeuwbaleffect. Dat gebeurde in de Dertigjarige Oorlog (1618-
1648) en nu in de oorlog in de Levant. 

Toen ik in 2011 schreef dat de islam op sterven lag, was dit precies wat ik zag aankomen. Internationale 
organisaties, Bill Clinton, George Soros en dergelijke mensen stellen plannen op, houden conferenties en 
publiceren onderzoeken, zonder dat het enige zin heeft. De vele miljoenen wanhopige mensen die weggerukt zijn 
van huis en haard, beroofd van hun familie en dagelijkse gewoonten, zullen het kanonnenvlees blijven leveren. 

Terroristische organisaties die tot nu toe wat minder flamboyant waren ('gematigd' is geen toepasselijke 
kwalificatie), zoals de Moslimbroederschap (en de Palestijnse tak daarvan, Hamas), zullen met het kalifaat strijden 
om de gunst van de woedende jeugd. Het waanidee van een islamitische democratie dat utopisten uit beide 
kampen koesterden, doet geen opgeld meer. De oorlog zal pas eindigen als er geen nieuwe strijders meer 
gerekruteerd kunnen worden. 

Daarom wordt IS ook zo overschat. Een terroristische organisatie die Amerikanen onthoofdt en de video's daarvan 
op internet zet, moet vernietigd worden, maar zo moeilijk is dat niet. De monoloog van wijlen Sam Kinison over 
honger in de wereld is nog steeds van toepassing: ze wonen in een woestijn. Het is misschien lastig om ze weg te 
krijgen uit de steden die ze hebben bezet, maar ze kunnen niet over open terrein van de ene stad naar de andere 
trekken als ze worden achtervolgd door jachtvliegtuigen. Dat moet Amerika met zijn bondgenoten dan ook doen. 

Iran is veel gevaarlijker, zoals Henry Kissinger onlangs benadrukte in een radio-interview. De steun van Iran voor 
de etnische zuiveringen onder Syrische soennieten door het regime van Assad heeft deze vluchtelingencrisis in 
gang gezet, terwijl het verbond van Iraakse sjiieten met Iran ervoor zorgde dat onderdelen van het leger van 
Saddam Hussein de kant hebben gekozen van IS. Iran is waarschijnlijk in staat kernwapens te fabriceren, IS kan 
dat niet. Als we jaren geleden hadden ingezien dat we Iran moesten uitschakelen, hadden we de crisis kunnen 
beteugelen zonder nodeloze verspilling van mensenlevens. 

We kunnen het doden zelf niet ter hand nemen, behalve vanuit de lucht. Zelfs in optimale omstandigheden zijn we 
daar te schijterig voor en we zijn te zeer besmet door cultuurrelativisme (weet u nog dat George W. Bush zei dat de 
islam een 'vreedzame religie' is?) om kwaadaardig nihilisme te herkennen als het pal voor onze neus staat. In de 
praktijk zal er vooral veel gemoord worden door Iran en zijn bondgenoten: de Iraakse sjiieten, Hezbollah in Libanon 
en het regime van Assad in Syrië. Het zal een van de meest walgelijke en mensonterende episodes uit de moderne 
geschiedenis worden en daar kunnen we weinig aan doen. 

David P. Goldman is econoom en publiceert over buitenlandse politiek op pjmedia.com. 

Vertaling: Herman te Loo 
Dit wordt een van de walgelijkste episodes uit de moderne geschiedenis 
 
Graphic

 
Syriërs in een vluchtelingenkamp bij de Turkse grens, 2011.
REUTERS
DAVID P. GOLDMAN
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (82%); Terrorist Organizations (82%); Israeli-
Palestinian Conflicts (67%); Bombings (61%) 
 

Load-Date: September 12, 2014

 
End of Document





De Praatjesmaker
de Volkskrant
13 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Magazine Reportage
Length: 2936 words
Byline: DENNIS RIJNVIS
Body


De menselijke intuïtie bevat een vreemd foutje. Doorgaans mijden we koetjes en kalfjes-conversaties met 
vreemden. Maar als we toch met iemand aan de praat raken, verbetert onze stemming, zo blijkt uit onderzoek. 
Verslaggever Dennis Rijnvis gooide zijn terughoudendheid overboord en sprak in tien dagen honderd mensen aan. 
'Hoe smaakt het ijs?', vraag ik aan een man met grijs haar die een ijsje eet, leunend tegen de muur van een 
ijswinkel in Delft. 

'Lekker hoor.' Hij draait zich om en loopt met snelle passen bij me vandaan. 

Niet iedereen zit te wachten op een een vreemde die uit het niets een praatje begint over de smaak van een ijsje, of 
nog banaler: het weer. Toch was ik tien dagen lang die praatgrage vreemdeling. Ik knoopte gesprekjes aan met 
ruim honderd voorbijgangers, zittend in treinen, staand in wachtrijen en slenterend door parkjes. Tien koetjes en 
kalfjes-conversaties per dag, dat was mijn doel. Soms ging ik er speciaal de deur voor uit. Ik reisde zelfs naar 
Londen om achter vrouwen in winkelstraten aan te rennen en ze aan te spreken, terwijl een conversatie-expert 
meeluisterde via een microfoontje. 

Het was een persoonlijk experiment, ingegeven door recente bevindingen van wetenschappers. Normaal 
gesproken ben ik geen grote praatjesmaker. Ik moet over een drempel stappen om zomaar iemand te vragen naar 
zijn dag. De meeste mensen delen die terughoudendheid. Onderzoekers van de Universiteit van Chicago vroegen 
onlangs honderden reizigers op perrons van metro- en busstations of ze graag een praatje maakten met een 
medereiziger. Het merendeel bedankte vriendelijk. Ze waren ervan overtuigd dat hun rit een stuk prettiger zou 
verlopen als ze zwijgend voor zich uit konden staren. 

Kortom: koetjes en kalfjes-conversaties hebben een imagoprobleem, maar ten onrechte. Dat bleek toen de 
Amerikaanse wetenschappers nog eens honderd mensen op het station vroegen om daadwerkelijk een andere 
forens aan te spreken. De uitkomsten waren verrassend. Achteraf lieten bijna alle deelnemers weten dat hun 
stemming was verbeterd door het praatje, ondanks hun aanvankelijke aarzeling om iemand aan te spreken. Het lijkt 
een vreemde fout in de menselijke intuïtie. Moeten we onze terughoudendheid om vreemden aan te spreken niet 
wat vaker negeren? 

Op de eerste dag van mijn 'praatjestiendaagse' heb ik koudwatervrees. Ik aarzel lang voordat ik op voorbijgangers 
afstap. Nooit eerder was ik zo bewust bezig met het aanspreken van anderen. In mijn hoofd repeteer ik wat ik wil 
zeggen tegen een breedgeschouderde man die bij een bushokje staat: 'Warm hè vandaag?' Als ik dichterbij kom, 
fronst hij zijn wenkbrauwen en kijkt hij langs me heen. Ik slik mijn woorden in en loop hem voorbij. 

De neiging om vreemden te mijden zit waarschijnlijk in onze hersenen ingebakken. Dat betoogt Mark Nelissen, 
psycholoog aan de Universiteit van Antwerpen. 'Een miljoen jaar geleden leefden we in kleine groepen van 
maximaal tweehonderd man die we allemaal van gezicht kenden', legt hij uit. Wie geen vreemden aansprak, had 
betere overlevingskansen. 'Mensen uit andere stammen hadden vreemde bacteriën waarvan je ziek kon worden. 
Ook kwam er veel geweld voor tussen stammen.' 

Daardoor is de mensheid anno 2014 waarschijnlijk nog steeds wat schuw. 'Het logisch denkende deel van ons 
brein weet dat een medetreinreiziger niet gevaarlijk is', zegt Nelissen. 'Maar omdat we hem of haar nooit eerder 
hebben gezien, mijden we puur impulsief nog steeds het contact. Pas als we eenmaal in gesprek zijn, zorgen de 
sociale delen van onze hersenen voor een soort beloningsgevoel.' 
Telefoon 
Een jonge vrouw in de trein haalt haar telefoon uit haar tas en kijkt naar buiten. 

'Mooi weer hè, ga je nog iets leuks doen?', vraag ik. 

'Dat ligt eraan.' 

'Waaraan?' 

Ze haalt haar schouders op, kijkt op haar telefoon en begint driftig op de toetsen te drukken. 

In totaal worden mijn praatjes vier keer onsubtiel afgewezen. Op honderd gesprekspogingen valt dat mee. Maar op 
de eerste dag gebeurt het twee keer vlak achter elkaar. Die mislukte conversaties blijven even in mijn hoofd zitten; 
heb ik iets verkeerd gezegd? 

Volgens psycholoog en conversatiecoach Marjolijn van Burik hebben snel afgekapte gesprekjes vooral te maken 
met onhandige lichaamstaal als gevolg van zenuwen. Ze is auteur van het boek Een praatje maken en geeft 
cursussen aan mensen die moeite hebben met koetjes en kalfjes-conversaties. 

'Als je wat zenuwachtig bent, ben je te veel gefocust op wat je zegt. Daardoor vergeet je vaak je houding en die is 
eigenlijk veel belangrijker.' 

Op feestjes of netwerkbijeenkomsten ziet ze vaak mensen met een strak gezicht op iemand afstappen, zonder 
oogcontact te maken. 'Wat je op zo'n moment ook zegt, de ander ziet en voelt onmiddellijk dat het ongemakkelijk 
gaat worden en denkt: hier heb ik geen zin in.' 

Voor haar cursisten ontwikkelde Van Burik een stappenplan om een praatje aan te knopen. De nadruk ligt vooral op 
het non-verbale. 'Eerst lees je de houding van mogelijke gesprekspartners: wie staat er open voor een gesprekje? 
En wie is met iets anders bezig, zoals een boek lezen?' Stap twee is het leggen van het eerste contact, nog steeds 
zonder woorden. 'Door te glimlachen of oogcontact te zoeken.' Met de 'openingszin' kun je daarna weinig meer 
verpesten. 'Die is altijd oppervlakkig; je tast af, zoekt naar iets gemeenschappelijks.' 
Fietspaden 
'Ook geen internet?', vraag ik terwijl ik in een koffietentje achter mijn laptop zit, tegenover een Aziatisch meisje. 

'Nee, het werkt al een uur nauwelijks.' 

'Waar ben je mee bezig? 

'Ik woon in New York, ik ben hier voor mijn studie industrial design en bestudeer de Nederlandse fietspaden. Die 
zijn geweldig. Ik zou willen dat we zoiets in de VS hadden. Daar fietst niemand naar zijn werk. Je moet een helm 
op, kniebeschermers om en dan tussen de auto's door. Fiets jij veel?' 

Aan het einde van de tweede dag lijkt de drempel om mensen te benaderen langzaam te verdwijnen. Ik spreek op 
station Den Haag Centraal meer voorbijgangers aan dan ik met mezelf had afgesproken. Na tien praatjes lijken 
mensen om me heen opeens meer benaderbaar. Op de terugweg naar huis, voel ik me zelfverzekerd en sociaal 
voldaan, alsof ik naar een verjaardag ben geweest. Gek, want ik ken niemand met wie ik heb gesproken. 

Psychologe Gillian Sandstrom ontdekte al eerder dat vreemden in gesprekjes vaak een betere invloed op ons 
hebben dan vrienden. Dat verrassende verschijnsel noemt ze het Benjamin-effect. 

Sandstrom doet aan de Universiteit van Cambridge onderzoek naar sociale interacties. Een van haar collega-
onderzoeksters ergerde zich een aantal jaren geleden aan het gedrag van haar geliefde, genaamd Benjamin. Als 
Benjamin een slechte bui had, was hij niet te genieten voor zijn vriendin. Maar die stemming sloeg vaak om als hij 
met vreemden aan de praat raakte, dan kon hij opeens wel gezellig en charmant zijn. 'We besloten uit te zoeken of 
meer mensen dat gedrag vertonen', aldus Sandstrom. 

De onderzoekers organiseerden een experiment waarbij stelletjes afwisselend met elkaar praatten en met 
vreemden. Na afloop werd hun gemoedstoestand gemeten. Wat bleek? De meeste mensen gedragen zich zoals 
Benjamin: bij vrienden voelen we ons vertrouwd en zijn we niet bang om onze slechtste kant te laten zien. 'Zij zullen 
normaal gesproken begripvol reageren door de relatie die je hebt opgebouwd.' Maar als we met onbekenden 
kletsen, kijken we als het ware in een spiegel. 'Zij beoordelen je in het moment. Aan hun reactie zie je hoe je 
overkomt', zegt Sandstrom. 'Daardoor doe je meer je best om prettig gezelschap te zijn. En het gekke is dat je je 
daardoor vaak ook echt beter gaat voelen tijdens dit soort conversaties.' 
Communisme 
'Wat ziet u er mooi uit', zeg ik tegen een vrouw van rond de vijftig die op een bankje in een park zit. Ze heeft een 
flamboyante jurk aan. 

'Bedankt, mensen zeggen altijd dat ik het overdrijf. Maar als je geen moeite meer doet om er mooi uit te zien, dan 
sterf je, dat zeggen we in Rusland.' 

U komt uit Rusland? 

'Ja, ik ben twaalf jaar geleden naar Nederland gekomen voor mijn man. Het was een vlucht, alles veranderde na de 
val van het communisme. Maar met mijn man was ik nooit gelukkig. 

Ik knik. 

'Hij beklemde me, ik wilde altijd vrij zijn. Maar ik heb hem goed verzorgd en nu hij is overleden. Gek genoeg mis ik 
hem enorm.' 

Na vijf dagen van koetjes en kalfjes verlang ik naar wat meer diepgang. Verder dan het uitwisselen van 
beleefdheden ('Wat voor werk doe je?', 'Waar kom je vandaan?') kom ik meestal niet. Het voelt wat opdringerig om 
daarna opeens persoonlijker te worden. De Russische vrouw die haar levensverhaal vertelde, is een uitzondering. 
Maar eigenlijk is het gesprek een eenrichtingsverkeer: zij stort op eigen initiatief haar hart uit, ik luister alleen maar. 

Ik word zo langzamerhand benieuwd of ik het stadium van beleefdheid kan passeren in koetjes en kalfjes-
conversaties. Is het mogelijk om iemand echt te leren kennen na een ontmoeting op straat en blijvend contact te 
leggen? Op internet lees ik over een Engelsman die daar een expert in is. Hij noemt zichzelf John Matrix. 

Rood haar 

'Hallo, mag ik je wat vragen', vraag ik aan een jonge vrouw met rood haar die voorbij loopt op Oxford Street in 
Londen. 

Ze kijkt me verbaasd aan. 'Ben je een straatverkoper?' 

'Nee, ik vind dat je mooi rood haar hebt. Kom je uit Ierland?' 

'Nee, ik kom uit Londen.' 

'Ok. Woon je hier al lang?' 

'Ja, ik woon al twee jaar in Londen, samen met mijn vriend. Maar eerlijk gezegd moet ik nu gaan.' 

Na het gesprekje met de vrouw gieren de zenuwen nog door mijn keel. Iemand in een drukke winkelstraat 
aanhouden voor een praatje is voor mijn gevoel iets heel anders dan een gesprekje aanknopen als je toevallig 
naast iemand staat of zit. Matrix, datingcoach van het bedrijf Daygame.com, tikt me op de schouder. Met behulp 
van een microfoontje dat aan mijn shirt is bevestigd, heeft hij meegeluisterd. 'Best aardig', zegt hij. 'Maar één ding 
deed je echt verkeerd.' 

Matrix, wat klein van stuk, donker haar en een rustige uitstraling, verwierf op internet bekendheid met filmpjes 
waarin hij achter aantrekkelijke vrouwen in drukke Londense winkelstraten aan rent, een praatje maakt en hen 
direct meeneemt voor een koffiedate. Als iemand me kan leren om meer diepgang in mijn gesprekjes aan te 
brengen, is hij het. 

Inmiddels verdient de Londenaar de kost als conversatiedeskundige. Elk weekend geeft hij trainingen aan mannen 
die hij een microfoontje opspelt en vervolgens bijna letterlijk in de armen van aantrekkelijke voorbijgangsters duwt, 
zodat hij hun gesprekjes kan analyseren en tips kan geven. Kosten: bijna 950 euro per persoon. 

Zijn reputatie is geen gebakken lucht. Ik mag twee keer een vrouw aanwijzen op straat. Voor mijn ogen scoort 
Matrix van beide passanten het telefoonnummer. 

Via een koptelefoon luister ik mee met de gesprekjes. Matrix zegt in de eerste zin al tegen de vrouwen dat hij hen 
aantrekkelijk vindt, maar praat daar overheen voordat ze kunnen reageren. Snel raadt hij naar hun beroep of 
afkomst, zodat ze daarover beginnen te vertellen. 'Zo bouw je spanning op, terwijl het gesprek luchtig blijft', zegt hij 
later. 

Al snel ontstaan er geanimeerde gesprekjes, waarin Matrix beleefde antwoorden vermijdt. 'Je komt uit Australië? 
Als ik aan dat land denk, denk ik aan prachtige natuur, kangoeroes en losgeslagen vrouwen die veel drinken.' 

Mijn grote fout in mijn gesprekjes is is dat ik te veel vragen stel, onthult hij even later. 'Het is een valkuil van veel 
mensen. Je bent zenuwachtig en probeert daarom de ander te laten praten. Maar het maakt een slechte indruk.' 

Een natuurlijk gesprek hangt van mini-verhaaltjes aan elkaar, doceert Matrix, niet van vragen. 'Let daar maar eens 
op als je met vrienden praat.' In spontante conversaties wisselen we volgens de datingcoach vooral anekdotes uit; 
we relateren aan wat de ander zegt door uit eigen ervaringen te putten. Als voorbeeld neemt Matrix een fictieve 
situatie waarin een vrouw over haar vakantie in Spanje vertelt. 'Een goede vriend zal daarop inhaken met een 
persoonlijk verhaaltje. Bijvoorbeeld door te zeggen: toen ik als kind in Spanje was, viel het me op dat iedereen er 
olijven at en dat alle vrouwen geweldig konden dansen.' 

Hoe meer je vertelt, hoe meer mogelijkheden je de gesprekspartner geeft om iets over zichzelf te onthullen. Wat dat 
is, kan diegene zelf bepalen, in tegenstelling tot na een vraag. 'Als zij van dansen houdt, zal ze zeggen: ik heb daar 
ook veel gedanst, dat is mijn grootste hobby. Maar misschien haakt ze ook wel in op de olijven, dan gaat het 
gesprek opeens daarover.' 

Kortom: een goede koetjes en kalfjesconversatie springt van de hak op de tak. 'Het is geen gestructureerd 
interview, er zit flow in', zegt Matrix. 'Dat herkennen mensen meteen van gesprekken met hun vrienden. Ze stellen 
ze zich daardoor onbewust meer open.' 
Wasmachine 
'Op reis geweest?', vraag ik aan een jonge vrouw stapt die met een grote rugzak en twee plastic tassen de trein 
binnenstapt. 

'Ja, geen interessante bestemmingen hoor.' 

'Het ziet er uit alsof je van van ver komt. 

'Nee, gewoon in Nederland. Je begint met een koffer en je eindigt met allerlei tassen.' 

'Ik kwam eens met een koffer door de douane die ik helemaal vol had gepropt met vieze kleding na een vakantie in 
Mozambique. Alles stonk. En toen wilde een douanier kijken of ik geen koraal had meegenomen. Hij wroette met 
zijn handen door mijn vuile was' 

Lachend: 'Ik ben straks ook heel blij als ik mijn wasmachine weer zie. Ik ben eerst in Groningen geweest bij familie, 
daarna in Amsterdam bij vrienden en daarna heb ik een lesje kitesurfen genomen. Waar kom jij vandaan?' 

De mini-verhaaltjes die ik op aanraden van John Matrix vertel, werpen hun vruchten af. Mensen die eerst wat 
afstandelijk zijn, beginnen mij opeens vragen te stellen als ik zomaar een anekdote oprakel. Zelf beleef ik ook meer 
plezier aan de conversaties. De vrouw uit de trein voeg ik toe op Facebook. Diezelfde avond nog zoekt ze contact 
via Whatsapp. Ze heeft mijn website bekeken en daar mijn telefoonnummer gevonden. De volgende dag wissel ik 
met meer mensen contactgegevens uit: een Kameroense onderzoekster die ik ontmoet in een koffietentje en een 
docente kunstgeschiedenis die tegenover me zit in de trein. Ik word enthousiast en neem me voor om ook na mijn 
experiment mensen te blijven aanspreken. 

Zelfs op zakelijk gebied loop ik tegen een afspraakje aan: een kledingverkoper waarbij ik een nieuw T-shirt afreken, 
blijkt net te zijn begonnen met een eigen bedrijfje. Hij vraagt me mee te denken over teksten voor zijn website. Bij 
conversatiecoach Marjolijn van Burik volgen veel mensen een cursus 'praatjes maken' voor hun werk. Koetjes en 
kalfjes komen volgens haar ook goed goed van pas in een sollicitatiegesprek, een werkoverleg of bij andere 
zakelijke ontmoetingen. 'Daar begin je ook vaak met ongedwongen praatjes als je net binnenkomt. Als dat goed 
verloopt, ga je met meer zelfvertrouwen het serieuze deel van het gesprek in.' 
Helderziende 
'Welke schoonheidsbehandeling wordt het?', vraag ik aan een vrouw die zittend op een bankje op Den Haag 
Centraal in een folder van een beautysalon bladert. 

Ze kijkt verbaasd op. 

'Bij mij in de straat zit ook een schoonheidssalon, maar de dame achter de balie ziet er zelf niet echt schoon uit.' 

Ze glimlacht. 'Deze salon lijkt me heel schoon. Ik denk nu aan een behandeling waarbij er hete stenen op je 
lichaam worden gelegd. Dat wil ik wel eens proberen.' 

'Ik vraag me af dat soort dingen effect hebben.' 

'Ach, je moet nooit te sceptisch zijn. Ik geloof best dat er meer is tussen hemel en aarde. Helderzienden? Ja, 
bijvoorbeeld. Wat die mensen kunnen, is soms ook niet te verklaren.' 

'Ik ben journalist, misschien ben ik te sceptisch voor die dingen. Wat doe je voor werk?' 

'Ik werk bij Buitenlandse Zaken.' 

Ondanks de goede resultaten in de laatste dagen, zit mijn aarzeling om vreemden aan te spreken diep. De dag na 
mijn experiment betrap ik mezelf erop dat ik niemand heb aangesproken, ondanks mijn goede voornemen. John 
Matrix had me daar al voor gewaarschuwd. 'De drempel gaat nooit helemaal weg, hoe vaak je het ook doet. Hij 
wordt hooguit iets kleiner. Ik heb meer dan duizend mensen op straat aangesproken, maar ik moet me er nog 
steeds overheen zetten, elke dag weer.' 
De cijfers van 102 praatjes 
Tijdens mijn praatjesexperiment noteerde ik aan het einde van de dag informatie over alle gesprekjes. In totaal 
sprak ik 102 mensen aan: 12 op straat, 36 in de trein, 28 in koffietentjes, 22 op stations en 4 mensen rond de 
Amsterdam Arena waar ik de wedstrijd om de Johan Cruijffschaal bezocht. Wat leverde dat me op? 

4 keer werd mijn poging om een praatje aan te knopen ondubbelzinnig afgewezen. 

23 keer volgde er een korte uitwisseling van beleefdheden die niet verder ging dan 'Hoe was uw dag?' en 'Lekker 
weer hè?'. 

51 keer was er sprake van een leuk gesprek, waarbij ik informatie uitwisselde over werk, woonplaats en zaken in 
onze omgeving, zoals een straatmuzikant, of een vertraagde trein. 

27 keer duurde het gesprek langer dan een kwartier - meestal in koffietentjes - en kwam ik uit op onderwerpen als 
vakantie, goede boeken en minder voor de hand liggende onderwerpen zoals nudisme en de vraag of 
helderzienden oplichters zijn of niet. 

3 keer wisselde ik een nummer uit. 

5 keer mijn Facebookgegevens. 

2 keer kwam er een vervolgafspraak. 
'Als je wat zenuwachtig bent, ben je te veel gefocust op wat je zegt. Daardoor vergeet je vaak je houding' 
'Ik heb meer dan duizend mensen op straat aangesproken, maar ik moet me er nog steeds overheen zetten, elke 
dag weer' 
'onbekenden 
beoordelen je 
in het moment. Aan hun reactie zie je hoe je overkomt' 
 
Graphic

 
illustratie Claudie de Cleen
illustratie Claudie de Cleen
illustratie Claudie de Cleen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant Magazine 
 

Subject: Sex + Gender Issues (94%); Children (77%) 
 

Load-Date: September 12, 2014

 
End of Document





Dijsselbloem houdt voet behoedzaam bij de rem
de Volkskrant
13 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 667 words
Byline: VAN ONZE VERSLAGGEVERS ROBERT GIEBELS, RAOUL DU PRÉ
Body


Prinsjesdag komt geheel in het teken te staan van voorzichtig, maar broos economisch herstel. Het kabinet wil het 
land ervan doordringen dat nog niet iedereen de betere vooruitzichten komend jaar terugziet in zijn portemonnee. 
Bovendien kunnen de internationale ontwikkelingen rond Rusland, Oekraïne en het Midden-Oosten roet in het eten 
gooien. 
Miljoenennota 2015 

In zijn voorwoord op de Miljoenennota, waaruit vrijdagmiddag RTL Nieuws citeerde, toont minister Dijsselbloem van 
Financiën zich uiterst behoedzaam. 'Het is duidelijk dat er vooruitgang is geboekt door soms pijnlijke maatregelen', 
schrijft hij onder de titel Uit de schaduw van de crisis. 'De export en bedrijfsinvesteringen nemen toe en de 
huizenmarkt herstelt zich. Ook de overheidsfinanciën zijn in rustiger vaarwater gekomen. Dat zijn goede 
ontwikkelingen, maar het is nog niet genoeg om de zorgen van mensen over werk en inkomen weg te nemen. De 
economie zal harder moeten groeien en de werkloosheid verder moeten dalen.' 

Voor het kabinet is het herstel een keerpunt. Voor het eerst in jaren is er niet alleen somber bezuinigingsnieuws te 
melden. De aantrekkende economie geeft ruimte om de eerder geplande lastenverzwaringen nu weer wat te 
verlichten. 

Sinds de coalitie vorige maand met de 'constructieve oppositie' van D66, CU en SGP is gaan onderhandelen over 
de begroting van volgend jaar, lekken elementen van die begroting uit. Belangrijkste is: lagere belastingen. Lagere 
loon- en inkomstenbelasting vooral. 

Daar profiteren vooral mensen met werk van - werk moet lonen, is het adagium van dit VVD-PvdA-kabinet. 
Ouderen werken niet meer en profiteren minder van de lastenverlichting. Dat is terug te zien in de gelekte 
gemiddelde koopkrachtcijfers. De mensen met werk gaan er 0,5 procent op vooruit, gepensioneerden blijven op 
nul. Gezinnen met kinderen en de wat hogere inkomens gaan er het meest op vooruit. 

Voor de verhoging van de arbeidskorting, ook gunstig voor wie werkt, wordt 500 miljoen euro uitgetrokken. Vooral 
de lagere inkomens profiteren daarnaast van de verlaging van het tarief in de eerste schijf van de 
inkomstenbelasting. Dat kost 475 miljoen euro. 

Een opvallende ontwikkeling is de opkomst van het buitenlands beleid. Jarenlang was dat vooral een populaire 
bezuinigingspost, maar nu wordt er weer geïnvesteerd. Extra geld wordt onder meer uitgetrokken voor de opvang 
van asielzoekers, noodhulp in crisisgebieden, de krijgsmacht en de veiligheidsdienst AIVD. 

Op de zeer grove rijksbegroting, die RTL Nieuws ook onthulde, is die toename van uitgaven aan buitenlands beleid 
niet te zien. Die post daalt met 700 miljoen ten opzichte van de begroting van dit lopende jaar. Dat is bij meer 
onderhandelingsresultaten het geval: er wordt niet meer geld voor iets uitgetrokken, maar een al ingezette 
bezuiniging wordt iets verzacht. 

Het overzicht van de inkomsten en uitgaven is de kern van elke Miljoenennota. Er komt 246,8 miljard binnen en er 
gaat 259,6 miljard uit. Per saldo is er volgend jaar een tekort van 12,8 miljard, ruim 2 procent van het bbp, de 
maatstaf voor de omvang van de economie. 

De inkomsten zijn ruim 2 miljard minder dan vorig jaar. Dat zit hem vooral in de mindere gasopbrengsten. De 
uitgaven dalen met 7 miljard. Dat is een weergave van de bezuiniging voor 2015 die het kabinet al in het 
regeerakkoord had vastgelegd. Opvallend zijn de fors dalende uitgaven aan de zorg: 5 miljard minder ten opzichte 
van de begroting van vorig jaar. 

Economische groei: 1,25 procent 

Begrotingstekort: 2,2 procent 

Werkloosheid: 605 duizend. 

De basispremie in de zorg gaat omhoog met bijna een tientje per maand naar 1215 euro per jaar. 

Het verplicht eigen risico stijgt in 2015 van 360 naar 375 euro. 

Gemiddelde koopkracht: plus 0,5 procent (een plus voor het eerst sinds 2009) 

Werkenden en uitkeringsgerechtigden: plus 0,5 procent 

Gepensioneerden: 0 procent 

Tweeverdieners: plus 0,25 procent 

Alleenstaanden: plus 0,5 procent. 

Gezinnen met kinderen: plus 0,75 procent 

Gezinnen zonder kinderen: plus 0,5 procent 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Consumption (94%); Taxes + Taxation (90%); Public Finance (82%); Social Security (71%); Government 
Departments + Authorities (70%); Population + Demographics (64%); Income Tax (63%) 
 

Load-Date: September 12, 2014

 
End of Document





'Dapper hoor, net Braveheart'
de Volkskrant
13 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 13
Length: 1191 words
Byline: VAN ONZE CORRESPONDENT PATRICK VAN IJZENDOORN
Body


Reportage Geen frictie in Engels-Schotse grensplaats Berwick-upon-Tweed 
Inwoners van Berwick, de meest Schotse plaats van Engeland, kijken enigszins bezorgd naar de mogelijke 
afscheiding van Schotland. 'Ik weet niet hoe ze het economisch gaan redden.' 
'Volgende keer moet je misschien je Schotse paspoort meenemen als je me komt opzoeken.' Plagerig kijkt de 73-
jarige Allan Rodger naar zijn jongere makker John Thompson, woonachtig in het Schotse East-Lothian, terwijl ze 
over de Royal Tweed Bridge in het grensplaatsje Berwick-upon-Tweed lopen. 'Of kom ook hier wonen,' zegt de 
gepensioneerde boekhouder, 'dan heb je het beste van alle werelden. Engels grondgebied en de aanwezigheid van 
veel Schotten.' 

De kans bestaat dat de twee Schotse vrienden, die elkaar hebben leren kennen in de financiële wereld van 
Edinburgh, binnen afzienbare tijd in twee verschillende landen wonen. Peilingen geven de tegenstanders een lichte 
voorsprong, maar het aantal twijfelaars is groot. Allan en John behoren niet tot die groep. Ze zijn tegen afscheiding, 
met het verschil dat Allan geen stem kan uitbrengen omdat hij niet in Schotland woont. 'Dat is een vreemde 
gewaarwording, dat je op zo'n belangrijk moment geen zeggenschap hebt over het lot van je vaderland.' 

Geografisch gezien hoort het vestingstadje eigenlijk wel bij Schotland. Het ligt immers ten noorden van de Tweed, 
het riviertje dat een natuurlijke scheidslijn vormt tussen beide landen, maar dankzij Koninklijke grillen - door de 
eeuwen heen is Berwick twaalf keer van 'eigenaar' veranderd - uit het verleden hoort het toch bij Engeland. Het 
maakte in 1853 geschiedenis toen koningin Victoria Rusland de oorlog zou hebben verklaard namens 'Great-
Britain, Ireland, Berwick-upon-Tweed and the British Dominions beyond the sea'. 
Twee kranten 
Berwick is de meest Schotse plaats van Engeland, een plek waar Schotse en Britse ponden gebroederlijk naast 
elkaar in de kassa's van de supermarkten liggen. In de rekken liggen twee plaatselijke kranten, eentje gericht op 
een Schots, de ander op een Engels lezerspubliek. Er is een Schotse souvenirwinkel en Berwick Rangers speelt in 
de Schotse voetbalcompetitie. Zes jaar geleden was er zelfs een voorstel in het Schotse parlement om Berwick 
terug te halen naar Schotland, maar daar is sindsdien weinig meer van vernomen. 

Bejaarden die genieten van hun oude dag en toeristen die het spoor van de schilder L.S. Lowry volgen bevolken de 
middeleeuwse straatjes. Na zonsondergang lijkt er een avondklok te gelden, zeker sinds de enige bioscoop enkele 
jaren geleden is dichtgegaan. 'Er is hier niet veel te doen', zegt Neal, een 53-jarige Engelsman die tijdens het 
uitlaten van zijn Schotse West-Highland-terriërs goedkeurend vanaf de stadsmuur naar zijn volkstuintje kijkt, 'maar 
dat zou kunnen veranderen als onze bovenburen zich gaan afscheiden.' 
'Dapper hoor' 
Onafhankelijkheid lijkt hem geen goed idee. 'Het is dapper hoor, Braveheart je weet wel, maar ik weet niet hoe ze 
het economisch gaan redden als klein land. Er zijn zoveel complicaties. Wat gaat er met de Royal Mail gebeuren, 
waar ik werk. Het is pas geprivatiseerd, maar de Schotse regering wil het weer nationaliseren. Men zegt dat de 
prijzen omhoog zullen gaan in Schotland, wat goed nieuws is voor bedrijfjes en middenstanders net ten zuiden van 
de grens. Berwick heeft altijd op een strategische plek gelegen.' 

Er zijn drie plekken waar het gemoed van de Britse natie goed valt af te lezen: de tabloids, de gokkantoren en de 
huizenmarkt. Wat dat laatste betreft zijn de gevolgen van de onafhankelijkheidsstrijd al merkbaar. 'Normaal 
gesproken verkopen we aan beide kanten van de grens evenveel huizen,' zegt Barbara Pentecost van 
makelaarskantoor Smiths Gore, 'maar het afgelopen jaar vindt 90 procent van de transacties op Engels 
grondgebied plaats. Aan Schotse zijde wordt de vraagprijs amper meer gehaald. Dat is opmerkelijk.' 
Paradoxaal 
Politici in Berwick, dat ruim dertienduizend inwoners telt, zijn unaniem voor het behoud van de Unie. Dat geldt 
bijvoorbeeld voor de Conservatief Georgina Hill die dagelijks de grens overgaat om als bedrijfsadviseur in 
Edinburgh te werken. 'We moeten alles doen om Groot-Brittannië te behouden. Het paradoxale is dat afscheiding 
goed nieuws kan zijn voor de burgers van Berwick, zeker als een bank of verzekeraar Edinburgh verlaat om zich 
hier te vestigen. Maar ik heb liever geen douanecontrole tijdens het forensen.' 

De grens zelf is wat onderbelicht gebleven in het debat. Alex Salmond voorziet een 'sociale unie' tussen beide 
landsdelen, maar er is een probleem: immigratie. Met oog op de vergrijzing wil de Schotse regering een ruimhartig 
immigratiebeleid voeren, wat haaks zou staan op het beleid in Westminster. De Britse minister van Binnenlandse 
Zaken heeft om die reden gezegd dat grenscontroles denkbaar zijn om te voorkomen dat immigranten via de 
achterdeur Engeland binnenkomen. 

Zo is ook het Schotse zorgsysteem aantrekkelijk omdat medicijnen gratis zijn, er meer behandelingen worden 
aangeboden en bezoekers gratis kunnen parkeren bij het ziekenhuis. Vanwege de toeloop vanuit Engeland 
proberen Schotse ziekenhuizen, zoals het Borders Hospital nabij Berwick, Engelse gezondheidstoeristen tegen te 
houden, met toenemend succes. 

Er heerst aldus enige onzekerheid, maar van frictie tussen Engelsen en Schotten is in de gemoedelijke enclave 
niets te merken. De mensen hier beschouwen zich niet zozeer als Schots, Engels of Brits, maar als Berwickers,' 
weet Jim Stevens, een oude Engelsman die rokend op een bankje zit nabij het achttiende-eeuwse stadhuis, 'als de 
landen inderdaad van elkaar scheiden, dan kun je naar Berwick komen om te kijken hoe harmonieus het vroeger 
was. Het is een soort Groot-Brittannië in het klein.' 

Wie vanavond naar de Last Night of the Proms kijkt, zal als het goed is geen opmerkingen horen over het 
aanstaande referendum. De BBC heeft het presentatieteam - waar onder meer Terry Wogan deel vanuit maakt - 
dringend verzocht om het over muziek te hebben en de politiek te laten voor wat het is. De muziekliefhebbers in de 
Londense Royal Albert Hall mogen wel Engelse of Schotse vlaggen meenemen, maar de verwachting is dat de 
Union Jack zoals altijd zal overheersen. Tijdens deze editie zal met name worden uitgekeken naar de a cappella-
vertolking - hand in hand - van het Schotse lied Auld lang syne, de traditionele afsluiting. Eerder deze week hadden 
voorstanders van de unie voorgesteld om van het muziekfestival meer dan ooit een patriottisch volksfeest te 
maken. The Daily Telegraph heeft onthuld dat tien bekende BBC-presentatoren een verzoek hebben gekregen om 
een open brief te ondertekenen waarin Schotland wordt opgeroepen om 'Nee' tegen onafhankelijkheid te stemmen. 
Ze zijn er niet op ingegaan. De BBC moet op eieren lopen tijdens de steeds feller wordende campagne. Vanuit het 
onafhankelijkheidskamp klinkt regelmatig de klacht dat de British Broadcasting Corporation, groot gemaakt door de 
Schot John Reith, te unionistisch is. 

BBC loopt op eieren tijdens steeds fellere campagne rond referendum 

Barbara Pentecost makelaar 
Aan Schotse zijde wordt door makelaars de vraagprijs amper meer gehaald 
 
Graphic

 
Zonsondergang in Berwick-upon-Tweed.
Foto Jim Gibson/Corbis
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); Rugby (94%); Political Parties (80%); Heads Of State + Government (76%) 
 

Load-Date: September 12, 2014

 
End of Document





Missie naar MERS
de Volkskrant
13 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 1940 words
Byline: MARTIN ENSERINK
Body


Wetenschap: virologie MERS-virus 
Het virus heeft al tientallen levens geëist. Het staat vrijwel vast dat mensen worden besmet door contact met 
dromedarissen, maar veel meer dan dat is er nog niet bekend. Nederlandse wetenschappers ontrafelen in Qatar de 
mysteries van MERS. 
'Nu komt het moeilijkste deel', grijnst Elmoubasher Faraq. Het is zaterdagochtend half tien op de dromedarismarkt 
in Doha en de onderzoeker van het Qatarese ministerie van volksgezondheid heeft een onaangenaam klusje. 
Terwijl een verzorger de staart van een dromedaris optilt, steekt Faraq een fors uitgevallen wattenstaaf in de anus 
van het dier. Hij trekt hem terug, loopt naar zijn Nederlandse bezoekers, die van achter een hek staan toe te kijken, 
en laat het bruinige uiteinde van het staafje zien. Dan stopt hij het in een plastic buis met een schroefdopje en bergt 
het op. 

Marion Koopmans, hoofd virologie aan Erasmus MC in Rotterdam, knikt tevreden. Zo neem je inderdaad netjes een 
poepmonster. En gelukkig blijft het dier kalm. In een vroegere baan bij de Utrechtse faculteit diergeneeskunde heeft 
Koopmans weleens een doodenkele dromedaris behandeld; ze kunnen gemeen schoppen, zegt ze, niet alleen 
naar achteren maar ook zijwaarts. 'Ik heb een heilig ontzag voor die beesten.' 

Koopmans is in Qatar met haar collega's Chantal Reusken en Bart Haagmans om onderzoek te doen naar de 
verspreiding van het Middle East Respiratory Syndrome (MERS), de mysterieuze nieuwe virusziekte die plotseling 
opdook in 2012. 

Terwijl de ebola-epidemie in West-Afrika even alle aandacht opeist, is het wat rustiger geworden rond MERS. Een 
enorme golf van zo'n 500 gevallen, dit voorjaar in Saoedi-Arabië, kwam in juni tot staan; nu druppelen de nieuwe 
patiënten sporadisch binnen. Wereldwijd staat de teller op 837, waarvan 35 procent is overleden. 

Maar de onderzoekers maken zich geen illusies: MERS is niet weg. Er bestaat een goede kans dat zich in de winter 
en het voorjaar een nieuwe golf voordoet. En virologen blijven beducht dat MERS zich kan ontwikkelen tot een 
pandemie, zoals griep dat soms doet. 

Inmiddels staat vrijwel vast dat veel mensen het MERS-virus oplopen door contact met dromedarissen, maar hoe 
precies is nog lang niet duidelijk. Hoe close moet je zijn met een besmette dromedaris om aangestoken te worden? 
Lopen slachthuismedewerkers een risico, is vlees gevaarlijk? Kun je besmet raken door het drinken van 
dromedarisurine, een nog altijd levende traditie die gezondheid en schoonheid zou bevorderen? En trouwens, hoe 
besmetten de beesten elkaar onderling? De Rotterdammers, die vanaf het begin voorop hebben gelopen in het 
MERS-onderzoek, leggen in Qatar een voor een de stukjes van die puzzel op hun plaats. 

Op de markt is het 39 graden en het zweet loopt in straaltjes rond de witte mondneusmaskertjes die besmetting 
moeten voorkomen. Faraq is een Soedanese arts die drie jaar geleden in dienst van de Qatarese overheid trad, 
een van de vele immigranten die het schatrijke olie- en gasstaatje draaiende houden. Hij neemt ons mee naar een 
hut met een dak van golfplaat midden op de markt. Op de vloer liggen oude tapijten; drie buitenlandse werklui zitten 
op enorme versleten sofa's en drinken thee. De Nederlanders vuren vragen op hen af terwijl Faraq vertaalt. 

Komen de mannen alleen in contact met levende dromedarissen, of ook met vlees? Faraq legt uit dat ze soms, als 
de dieren naar het abattoir gaan, de rauwe lever cadeau krijgen en opeten, iets waar Qatarezen hun neus voor 
ophalen. 'Dat is echt heerlijk', zegt Faraq. 'Alleen de lever, of ook de longen?' wil Koopmans weten; MERS is 
immers vooral een luchtweginfectie. 'Nee, nooit de longen. Alleen de lever, de nieren en het hart.' 

Qatar, ruim twee keer zo groot als Gelderland en gelegen op een schiereiland in de Perzische Golf, lijkt niet de 
meest logische plaats om onderzoek te doen naar MERS. Het emiraat heeft tot nu toe maar negen menselijke 
gevallen gehad, inclusief drie doden. Grote buurman Saoedi-Arabië is het epicentrum. 

Maar een groot deel van de Saoedische gevallen betreft mens-op-mensbesmettingen in ziekenhuizen tussen maart 
en juni van dit jaar; het invoeren van strikte hygiënemaatregelen maakte daar een einde aan. MERS-onderzoekers 
denken dat het diepere probleem is dat de ziekte regelmatig van dromedarissen op mensen overspringt. En wat 
dromedarissen betreft verschilt Qatar niet zo veel van Saoedi-Arabië, al is de populatie kleiner; de handel in de 
dieren tussen beide landen is intensief. 

De regering in Doha nodigde de Nederlanders in eerste instantie uit om te helpen met het onderzoek naar een 
kleine MERS-uitbraak op een dromedarisfarm in oktober 2013, maar al snel breidde de samenwerking zich uit. 'We 
hopen dat we samen ontdekkingen kunnen doen waar ook de rest van de wereld wat aan heeft', zegt Mohammed 
al-Hajri, de hoge functionaris van het Qatarese ministerie die het project vorig jaar in gang zette. 

Op dat moment had het Erasmus MC-team al de eerste belangrijke aanwijzing gevonden dat dromedarissen een 
rol spelen bij de verspreiding van MERS. In augustus 2013 meldden ze in The Lancet Infectious Diseases dat vijftig 
dromedarissen uit Oman stuk voor stuk antilichamen tegen MERS hadden, een bewijs dat ze ooit in hun leven 
besmet waren. Het afgelopen jaar hebben onderzoekers dromedarissen in een dozijn andere landen in het Midden-
Oosten en Noord-Afrika getest en steeds weer vonden ze de antilichamen. MERS blijkt wijdverbreid onder de 
beesten. 

De samenwerking met Qatar voegde al snel nieuwe puzzelstukken toe. In december publiceerde de groep haar 
verslag over de uitbraak op een boerderij in Al Shahaniya, zo'n 40 kilometer ten westen van Doha, waar de 
eigenaar en een knecht MERS kregen. Ze ontdekten dat drie dromedarissen op het terrein op precies hetzelfde 
moment óók besmet waren en dat het virus in de dieren genetisch sterk overeenkwam met het virus in de 
menselijke patiënten. In theorie was het toen nog mogelijk dat mensen de dieren hadden besmet in plaats van 
andersom. Sindsdien lijkt dat steeds onwaarschijnlijker. 

Later die zaterdagmiddag vertrekt het team naar Al Shahaniya, het dorp waar de uitbraak plaatsvond. De eigenaar 
van een andere boerderij aldaar ontvangt gastvrij, samen met een paar mannelijke familieleden, al geven ze de 
vrouwelijke wetenschappers geen hand. Op een witte plastic terrastafel worden water, thee, Arabische koffie en 
dadels neergezet. 

Een echte boerderij is dit eigenlijk niet. De farms in Al Shahaniya - er zijn er ongeveer zevenhonderd - dienen 
vooral als buitenhuis en hobby voor rijke Qatarezen die hier in het weekend met hun familie komen om de drukte in 
Doha te ontvluchten. Op het terrein, zo groot als twee voetbalvelden, lopen zo'n dertig dromedarissen rond, en 
verder wat geiten, schapen en kippen. Veel eigenaren fokken ook dromedarissen om mee te racen op de 
ultramoderne, 7 kilometer lange racebaan een paar kilometer verderop. 

Rond de tafel komt een discussie op gang. De gastheer gelooft niet dat zijn dieren MERS kunnen overbrengen. 'We 
leven al duizenden jaren met ze samen', zegt hij. 'Waarom zouden ze ons dan nu ziek maken?' 

'Dat weet ik ook niet precies', antwoordt Koopmans. 'Misschien is er iets veranderd in de manier waarop mens en 
dromedaris samenleven.' Zo lijkt de internationale handel in dromedarissen sterk gegroeid; op de markt in Doha 
stonden dieren uit allerlei landen bij elkaar. En de enorme welvaart in de regio heeft van de racerij een 
miljardenbusiness gemaakt waarvoor dromedarissen en hun eigenaren veel tussen de Golfstaten reizen - soms 
wellicht met het virus. 

Ondertussen zijn een paar knechten begonnen een van de dromedarissen te melken; al snel hebben ze een paar 
liter romige warme melk in een grote schaal. Natuurlijk mogen de bezoekers die proeven. Dat is een probleem, 
want een van de belangrijkste uitkomsten van het onderzoek tot nu, in juni gepubliceerd in Eurosurveillance, is dat 
het virus kan voorkomen in de melk van kamelen met een actieve MERS-besmetting. Faraq redt de situatie door te 
zeggen dat we geen trek hebben maar het graag later willen proberen. De knechten vullen acht flessen, die in de 
achterbak van Faraqs auto worden geplaatst. 

Op zondagochtend gaan we naar het abattoir in Doha. Reusken was nerveus over wat ze zou aantreffen. 'We 
moeten ons daar mentaal op voorbereiden', zei ze de avond tevoren. Het blijkt mee te vallen. We kijken toe hoe 
een knielende dromedaris midden in een grote hal wordt gelegd. Twee mannen trekken met een touw de kop opzij 
en naar beneden, zodat de hals goed blootligt. De slachter maakt een razendsnelle snee, even is er een pulserend 
rood fonteintje, dan zakt de ontzielde kop in een snel groter wordende plas bloed. 'Als je het goed doet, zijn ze heel 
snel buiten bewustzijn', zegt Koopmans. 

De Qatarezen hebben hier al vele honderden weefsel- en orgaanmonsters genomen - 'alles van kop tot kont', aldus 
Koopmans - waarmee het team probeert te begrijpen hoe het virus zich verspreidt in het lichaam van de 
dromedaris. Opnieuw hebben de Rotterdammers veel vragen. Hoeveel van de medewerkers slachten er 
dromedarissen? (Vijf.) Slachten zij ook schapen? (Nee, dat doet een andere ploeg van ongeveer honderd man.) 

Het team begint duidelijkheid te krijgen over het beroepsrisico van mensen die met dromedarissen werken. Van 
hen heeft 8,7 procent antilichamen tegen het virus, een bewijs dat zij ooit besmet zijn geweest. Onder 
schapenslachters in Qatar en onder een groep Europeanen was dat 0 procent, een sterke aanwijzing dat het virus 
van dier naar mens overstapt en niet andersom. Maar onder de mensen met antilichamen zei niemand ooit ernstig 
ziek te zijn geweest, wat suggereert dat zij een milde of misschien zelfs asymptomatische MERS-besmetting 
hadden. Een paper over deze bevindingen gaat binnenkort naar een wetenschappelijk tijdschrift, zegt Koopmans. 

De volgende avond nemen de Nederlanders het vliegtuig naar Nederland. In Rotterdam moeten nog heel veel 
monsters worden getest, en er moet verder worden geschreven aan artikelen; beide klussen zijn voornamelijk in 
handen van de Nederlanders. Inmiddels zijn plannen voor nieuwe, grotere studies in Qatar in de maak, bijvoorbeeld 
om te achterhalen hoe het virus zich internationaal verspreidt door de levendige handel in dromedarissen. 

Koopmans is ook bezig onderzoeken op te zetten in Ethiopië, Tunesië, Nigeria en Kenia. Andere landen, 
waaronder Iran, hebben interesse getoond. MERS heeft nog mysteries genoeg. 
PANDEMISCH POTENTIEEL 
MERS is een coronavirus, een enorme familie ziekteverwekkers waarvan er tot dusver zes in mensen zijn 
aangetroffen, inclusief vier vrij onschuldige verkoudheidsvirussen. Net als ebola is MERS waarschijnlijk afkomstig 
uit vleermuizen; een verwant van het virus is in de dieren aangetroffen. Of mensen via die route worden besmet, 
bijvoorbeeld als vleermuisurine op voedsel terechtkomt, is nog onduidelijk. Daarnaast circuleert het virus al 
minstens sinds 1992 in dromedarissen; hun rol in de verspreiding naar mensen is inmiddels onomstreden. 

MERS baart onrust omdat het verwant is aan SARS, het virus dat in 2003 op weg leek een pandemie te 
veroorzaken. Na ruim 8.000 gevallen en bijna 800 doden wereldwijd werd het gesmoord met agressieve 
controlemaatregelen, zoals het strikt isoleren van patiënten en al hun contacten. MERS is minder goed van mens 
op mens overdraagbaar, maar zou mutaties kunnen ondergaan die de transmissie vergemakkelijken - en dan ligt 
een pandemie op de loer. 
Faraq legt uit dat ze soms, als de dieren naar het abattoir gaan, de rauwe lever cadeau krijgen en opeten 
'We leven al duizenden jaren met ze samen', zegt de gastheer. 'Waarom zouden ze ons dan nu ziek maken?' 
 
Graphic

 
Foto Getty
Poepmonster op dromedarismarkt in Doha.
Foto Martin Enserink
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Viruses (94%); Epidemics (88%); Animals (67%); Infectious Disease (62%) 
 

Industry: Livestock Disease (76%) 
 

Load-Date: September 12, 2014

 
End of Document





Red de Partij van de Arbeid
de Volkskrant
13 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 29
Length: 967 words
Byline: MARTIN SOMMER
Body


Vrij zicht Martin Sommer 
De PvdA kan de neergang alleen stoppen door haar eigen beleid te accepteren. 
Vlak voor de vakantie bezocht ik een Europa-bijeenkomst van de Wiardi Beckman Stichting, het wetenschappelijk 
bureau van de PvdA. Tegenwoordig past de denktank in een doorzonwoning, de gemiddelde leeftijd van het 
gezelschap was babyboomend. Er was veel solidariteit, ook met de Grieken. Veel boosheid over neoliberalisme, 
ook van dit kabinet. De Europacrisis ligt aan de banken en er moet een ander Europabeleid komen. 

Zo kende ik de PvdA. Altijd naar links. Er waren weer twee verkiezingen verloren, in de gemeenten en Europa. As 
op de eigen hoofden. Van senator Adri Duivesteijn tot senator Ruud Koole, van de WBS-directie tot aanstormend 
lid Sander Terphuis: naar links. Wist u trouwens dat Jan Pronk terug is? Die had de partij met slaande deuren 
verlaten vanwege 'verloochening van een kernbeginsel'. Maar hij kon zichzelf niet missen en hup, via het wc-
raampje is hij er weer. Ik zag op YouTube hoe Jan Pronk uitpakte tegen 'een kapitalistisch Europa'. En dat je 
daarom PvdA moest stemmen. Geholpen heeft het niet. 

Doen ze bij de PvdA iets goed, willen ze breken, zoals oud-partijvoorzitter Ruud Koole nauwelijks verhuld 
suggereerde in het blad S&D. Dit wordt het jaar van de rekening. Volgend voorjaar zijn de verkiezingen voor 
provinciale staten die bepalen hoe de Eerste Kamer eruitziet. Komende zaterdag is er een partijcongres en het 
mankeert niet aan gemor. Kijk naar de peilingen. De beste ministers, het slechtste merk. Drie van de vier 
populairste ministers zijn van de PvdA: Dijsselbloem, Timmermans, Asscher. Premier Rutte wist zich er nog net 
tussen te wurmen. Tegelijk is de PvdA een ramp. 12 zetels bij Maurice de Hond, tegen 38 nu. 

Zoals altijd als ze zenuwachtig worden, is de reflex naar links. Bos in zijn nadagen was ook weer plotseling links. 
Rare gedachte, als je naar de toestand kijkt. De mannen die de punten halen zijn allemaal stevig rechts in de partij. 
Dijsselbloem behoeft geen krans. Timmermans is van de geheime e-mail waarin hij uitlegde dat de PvdA vooral 
geen SP-light moest worden. Asscher staat bekend als fatsoensrakker en saneert het sociale stelsel. Daar mag je 
van mij Samsom en zelfs voorzitter Spekman bij optellen. Die laatste vindt nivelleren een feestje, maar is ook van 
zuinig begroten. Beslist geen Krugman, die Spekman. Met deze leiding en wat fantasie zien we hier de PvdA in de 
traditie van de oude Drees. Bovendien heeft Rutte zelf gezegd dat het zijn beste ministers zijn - al zou je dat ook als 
een liberale doodskus kunnen opvatten. 

Een van de minder aardige PvdA-kenmerken is dat het gras aan de overkant altijd sappiger is. Wij moeten afstand 
nemen van de VVD, vindt Ruud Koole in S&D. De leiding is volgens hem te veel gericht op het verdedigen van het 
kabinetsbeleid. Ja, je zal eens zeggen dat er wat goed gaat. Laten we niet vergeten dat dit kabinet is gekomen na 
het vorige kabinet. Ik was voor de gedoogcoalitie, inclusief PVV. Zoals velen kwam ik van een kouwe kermis thuis. 
Je moet er niet aan denken dat Nederland de huidige woelingen te lijf had gemoeten met het vorige kabinet. De 
huidige regering is gewoon heel veel beter. 

Analisten van ING, onverdachte bron, publiceerden deze week een verslag van de economische toestand. De 'stille 
verbouwing' van pensioen, zorg en inkomen is geslaagd. De vergrijzing kan worden opgevangen, de groei is terug. 
Je zou voorzichtig denken aan een compliment. Voor de PvdA was regeringsdeelname ook nog eens een veel 
groter waagstuk dan voor de VVD. De sociaal-democraten betalen de prijs, dat was bij de WAO-crisis al zo en nu 
opnieuw. 

Diederik Samsom verdient bewondering. Hij is een van de weinigen aan het Binnenhof die weleens van mening 
durven veranderen. Hij zei openlijk dat ook zijn eigen partij tien jaar lang de zorg, de pensioenen en de woonkosten 
heeft laten versloffen. Die 'stille verbouwing' is in hoge mate aan Samsom te danken. Hij doet niet mee aan de 
ergerlijke PvdA-neiging van terugonderhandelen. Hij is niet eens in staat tot politieke spelletjes. Samsom is een 
belangrijke reden voor het succes van het kabinet. 

Maar in de partij is men nauwelijks in staat dat te zien. Het moet immers eigenlijk heel anders. Uit datzelfde verslag 
van ING blijkt dat deze regering wel degelijk nivelleert. In de beeldvorming betalen de lagere inkomens het gelag, in 
werkelijkheid worden vooral de meerverdieners geraakt. Zij krijgen minder hypotheekrenteaftrek en pensioen, en 
betalen extra voor de zorg. Maar ook over dit sociaal-democratische succes hoor je niets. Het valse beeld dat 
Sander Terphuis oproept, met lange rijen voor de voedselbanken en de schuldsanering, overheerst. 

Dit is een recept voor een volgende nederlaag, terwijl de oplossing zo voor de hand ligt. Preach what you practise. 
De PvdA moet niet proberen linkser te zijn dan ze is. De voortdurende belofte van iets anders dan je daadwerkelijk 
levert, eindigt namelijk in twaalf zetels. Zo'n uitslag volgend jaar zou tamelijk rampzalig zijn. Niet omdat ik lid ben, 
maar omdat het einde van een degelijke bestuurspartij zeer te betreuren valt. 

Red dus de Partij van de Arbeid. Hou op met dat vermoeiende gezeur over het opzoeken van de randen van het 
regeerakkoord. Accepteer wat de PvdA op zijn best is, een tamelijk rechtse sociaal-democratische bestuurspartij, 
die goddank niet meer naïef is over de zegeningen van de immigratie. Die optreedt tegen de uitwassen van de 
globalisering. Die zuinig is met het belastinggeld van een ander. Die niet langer denkt dat de overheid er is voor al 
uw kwalen. En die vooral niet meer vindt dat de PvdA de wijsheid in pacht heeft over hoe het allemaal radicaal 
anders moet. 

Martin Sommer is politiek commentator van de Volkskrant. 
Dit is de PvdA in de traditie van de oude Drees 
 
Graphic

 
Jan kon zichzelf niet missen...
© Kippa
Spekman is geen Krugman...
ANP
Beste ministers, slechtste merk...
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Taxes + Taxation (94%); Politics (77%); Government Departments + Authorities (76%); Political Parties 
(62%) 
 

Load-Date: September 12, 2014

 
End of Document





Teeven komt veel ruimte tekort voor asielopvang
de Volkskrant
15 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 1
Length: 380 words
Byline: VAN ONZE VERSLAGGEEFSTER MAARTJE BAKKER
Body


Staatssecretaris Fred Teeven van Veiligheid en Justitie is wanhopig op zoek naar nieuwe opvangadressen voor 
asielzoekers. Hij wil op korte termijn tenten laten opzetten op defensieterreinen. Ook wordt aan vluchtelingen 
gevraagd om te gaan logeren bij familie of in vakantieparken. 
Dat heeft de staatssecretaris dit weekeinde geschreven aan de Tweede Kamer. De komst van duizenden Syriërs 
'noopt mij tot het zoeken van onconventionele oplossingen', laat Teeven weten. Elke maand komt Teeven 
gemiddeld 800 opvangplekken tekort. Naast de Syriërs kwamen er in het voorjaar ook veel mensen uit Eritrea. 

Teeven doet een 'dringend appèl op iedereen die vastgoed beschikbaar kan hebben dat op korte termijn geschikt is 
voor de opvang van asielzoekers'. Hij richt zich tot minister Blok (Wonen), in de hoop dat er leegstaande woningen 
te vinden zijn. Met minister Hennis (Defensie) kijkt hij naar 'de mogelijkheden om gebruik te maken van 
leegstaande Defensiegebouwen en -terreinen'. Op die defensieterreinen zouden grote tenten moeten komen, door 
het ministerie 'paviljoens' genoemd. Ze hebben meerdere compartimenten en zouden 'wat luxer' zijn. 

Ook met gemeenten is een 'vlotte en daadkrachtige samenwerking' nodig, aldus Teeven. Zij moeten beter hun best 
doen om huizen beschikbaar te stellen voor asielzoekers met een verblijfsvergunning. Nu houden die plaatsen in 
de asielzoekerscentra bezet. De meeste Syriërs krijgen een verblijfsvergunning. 'Dit zijn wel mensen die vluchten. 
Ze komen uit Homs, soms uit Aleppo, uit andere steden in Syrië, waar mensen letterlijk en figuurlijk onder vuur 
liggen', zegt Teeven. 

Mensen met een verblijfsvergunning kan vanaf nu worden gevraagd te logeren bij familieleden. 'Er wordt steeds 
uiterste zorgvuldigheid betracht', schrijft Teeven daarover. Hij belooft rekening te zullen houden 'met 
beheersbaarheid, veiligheid, eventuele kwetsbaarheid van de betrokken vreemdelingen en uiteraard met de 
schoolgang van kinderen en de toegang tot de gezondheidszorg.' 

Het is niet de eerste keer dat Teeven alarm slaat over de vele asielzoekers. Toen dit voorjaar honderden 
Eritreeërs per week aankwamen, waarschuwde hij ook al dat er tenten zouden moeten worden opgezet. Premier 
Rutte vond de 'bizarre aantallen' asielzoekers uit Eritrea zelfs 'ontwrichtend'. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Justice Departments (73%); Prisons (65%); Corrections (63%); Immigration Law (61%) 
 

Load-Date: September 14, 2014

 
End of Document





Zweden stevent af op centrum-links kabinet
de Volkskrant
15 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 618 words
Byline: VAN ONZE BUITENLANDREDACTIE
Body


Na acht jaar onder een centrum-rechtse regering, krijgt Zweden waarschijnlijk een centrum-links kabinet. De hoge 
werkloosheid, een groeiende kloof tussen rijk en arm en onvrede over de verslechterende gezondheidszorg hebben 
de regering van premier Fredrik Reinfeldt de kop gekost. 
Volgens een exit poll komt het centrum-linkse blok uit op 44,8 procent van de stemmen, terwijl de centrumrechtse 
Alliantie voor Zweden, de coalitie van premier Fredrik Reinfeldt, op 39,7 procent blijft steken. De extreem-rechtse 
partij Zweden Democraten, die de immigratie sterk aan banden wil leggen, komt uit op 10,5 procent. 

De Sociaal-Democraten, die aan de wieg stonden van de Zweedse verzorgingsstaat en decennialang in de 
regering zaten, worden weer de grootste partij met 31 procent van de stemmen. Zelfs met de steun van een 
feministische partij, die voor het eerst haar intrede doet in het parlement, is het nog de vraag of zij in staat zullen 
zijn een meerderheidsregering te vormen. Daarvoor hebben ze de steun nodig van de voormalige communisten, de 
Linkse Partij, en mogelijk de kleine coalitiepartners van Reinfeldt. 

In theorie zouden de Zweden Democraten van Jimmy Akesson de doorslag kunnen geven, maar het centrum-linkse 
blok noch de Alliantie voelt ervoor in zee te gaan met de extreem-rechtse partij. Die slaagde erin haar aanhang 
bijna te verdubbelen. 

Premier Reinfeldt mag dan trots vaststellen dat zijn land een 'humanitaire grootmacht' is, veel Zweden maken zich 
zorgen over de sterke stijging van het aantal asielzoekers, vooral uit landen als Irak, Syrië en Somalië. Dit jaar 
verwacht Zweden 80 duizend asielzoekers, verhoudingsgewijs veel meer dan welk ander Europees land ook. 

Zweedse neonazi's drongen zondag vier stemlokalen in een buitenwijk van Stockholm binnen. Ze bedreigden 
kiezers, maakten video-opnamen en richtten vernielingen aan. De acties werden later opgeëist door de 
neonazistische SMR, de Zweedse Verzetsbeweging. De ultra-rechtse knokploeg staat onder leiding van Klas Lund, 
een man die eerder veroordeeld is wegens bankovervallen en doodslag. 

Onder Reinfeldt maakte Zweden vette jaren door. Het besteedbare inkomen steeg met gemiddeld 20 procent, 
terwijl de regering het mes zette in de overheidsuitgaven met als gevolg een overschot op de begroting. Het land 
wist zich ook veel beter door de financi-ele crisis heen te slaan, deels doordat het geen deel uitmaakt van de 
eurozone. 

Volgens cijfers van de Europese Commissie zal de Zweedse economie dit jaar met 2,8 procent groeien. Voor 
komend jaar wordt een groei van 3 procent verwacht, veel meer dan in de meeste andere EU-landen. 

Maar veel Zweden hebben het gevoel dat de regering te ver is gegaan met haar hervormingen. Als gevolg daarvan 
is volgens critici de kwaliteit van de gezondheidszorg en het onderwijs achteruitgegaan. 

Het kabinet-Reinfelt heeft de inkomstenbelastingen flink verlaagd, de vermogensbelasting zelfs afgeschaft en 
tegelijkertijd het mes gezet in de uitkeringen. Volgens de Organisatie voor Economische Samenwerking en 
Ontwikkeling (OESO) is de kloof tussen arm en rijk daardoor in Zweden sterker gegroeid dan in de meeste 
Europese landen. Toch blijft Zweden volgens de OESO nog steeds een van de meest egalitaire landen ter wereld. 

Reinfeldt wordt ook verweten dat zijn regering te weinig heeft gedaan om de werkloosheid, die 8 procent bedraagt 
tegen 6 procent in 2007, te beperken. Die treft vooral de jeugd en de immigrantengemeenschap. De Sociaal-
Democraten onder leiding van de 57-jarige voormalige vakbondsleider Stefan Lofven hebben beloofd miljarden te 
pompen in projecten om de werkgelegenheid te stimuleren en de sociale voorzieningen te verbeteren. 
Sociaal-Democraten worden weer de grootste partij 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); Public Finance (88%); Economic Development (82%); Extradition (65%); 
European Union Regulation + Policy (62%) 
 

Load-Date: September 14, 2014

 
End of Document





D66 dringt aan op hervorming belastingstelsel
de Volkskrant
15 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 9
Length: 544 words
Byline: VAN ONZE VERSLAGGEEFSTER MAARTJE BAKKER
Body


De vriendschap tussen de coalitie en de constructieve oppositie dreigt te bekoelen nu een grootschalige 
hervorming van het belastingstelsel lijkt uit te blijven. Tijdens een debat van de Volkskrant op Zondag maakte D66 
duidelijk dat een belastinghervorming niet op zich mag laten wachten. 
'Er moeten nu enorme stappen worden gezet', zei Roger van Boxtel, de D66-fractievoorzitter in de Eerste Kamer. 
'De lasten op arbeid moeten omlaag. Dat is echt cruciaal. Ik zat zelf in het laatste kabinet dat een 
belastinghervorming doorvoerde (Paars II, red.). Dat is heel lang geleden. De coalitie kan niet zeggen: we zitten 
nog twee jaar, we hebben alle tijd. Als er halfbakken voorstellen worden gedaan, komen wij automatisch meer in de 
oppositierol.' 

Marleen Barth, PvdA-senaatsfractievoorzitter, verweet D66 'een politiek puntje te willen drukken'. Zij benadrukte het 
belang van zorgvuldigheid. 'We moeten alles goed doorrekenen. Het is complex. De gevolgen voor de samenleving 
kunnen enorm zijn.' 

De regeringspartijen moeten zich voortdurend verdedigen tegen het verwijt dat ze uitgeregeerd zijn. NRC 
Handelsblad meldde zaterdag dat VVD en PvdA hebben geprobeerd een nieuwe 'groeiagenda' op te stellen, maar 
dat dit is mislukt. Ze zouden bang zijn dat de kiezer nog meer veranderingen niet kan verdragen. Bovendien zou uit 
het bedrijfsleven - van VNO/NCW-voorzitter Hans de Boer, om precies te zijn - het advies zijn gekomen met het 
hervormen van de belastingen te wachten tot er een kabinet van VVD, CDA en D66 aantreedt. 

Toch lieten de coalitiepartijen zondag niet blijken dat ze op elkaar zijn uitgekeken. Barth, met enig optimisme: 'We 
zitten nog drie jaar. Wij zijn niet zo makkelijk uit te vlakken. Zo lang er zo veel werklozen zijn, is dit kabinet niet 
klaar.' 

'Wacht maar op de brief die staatssecretaris Wiebes (Financiën) dinsdag stuurt', viel VVD'er Loek Hermans, ook 
fractievoorzitter in de senaat, haar bij. Volgens ingewijden zou in die brief staan welke kant het kabinet op wil met 
het belastingstelsel. 'Er moet geld komen om de lasten op arbeid te verlichten. 'Het is alsof we in Maastricht staan 
en hebben besloten of we naar Groningen of naar Den Helder willen', zegt een Haagse bron. 

Ook in de coalitie is er twijfel of D66 nog mee wil reizen. 'Ze hebben al kritiek zonder de inhoud te kennen. Dat 
getuigt niet van loyaliteit', zegt een coalitiepoliticus. Niet alleen de belastinghervorming moet het ontgelden, ook 
tijdens een debat over jihadgangers was D66-leider Alexander Pechtold onlangs erg fel. 

Loek Hermans leek zich tot D66 te richten toen hij zei: 'Er is genoeg te doen. De geopolitieke ontwikkelingen eisen 
onze aandacht. Er komen vluchtelingen onze kant op. Ik ben ervan overtuigd dat de partijen die hun nek hebben 
uitgestoken voor de sociaal-economische hervormingen, ook deze keer hun verantwoordelijkheid nemen. En dat ze 
daarvoor beloond zullen worden.' 

Barth lijsttrekker PvdA 

Marleen Barth zal bij de komende verkiezingen voor de Eerste Kamer weer de lijsttrekker van de PvdA zijn. 'Het is 
geen geheim dat het electoraal niet goed gaat met de PvdA. Ik wil de partij erbovenop helpen', verklaarde ze. 
Roger van Boxtel zal D66 niet opnieuw aanvoeren. Voor het lijsttrekkerschap van zijn partij doet de naam van 
Thom de Graaf de ronde. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Taxes + Taxation (94%); Politics (73%); Government Departments + Authorities (69%) 
 

Load-Date: September 14, 2014

 
End of Document





De ponden rollen en de poorten gaan open
de Volkskrant
15 september 2014 maandag

 
Copyright 2014 De Persgroep Nederland BV All Rights Reserved
 
 
Section: Sport; Blz. 7
Length: 651 words
Byline: PATRICK VAN IJZENDOORN
Body


Louis van Gaal & commercie 
Hoe vergaat het Van Gaal als coach van Manchester United? Zondag was op Old Trafford 'de wedstrijd van 160 
miljoen', waarin Daley Blind en Falcao hun debuut maakten. 
Geld maakt inderdaad gelukkig, zo is op Old Trafford bewezen. Manchester United won daar zondag met 4-0 van 
Queens Park Rangers, de eerste seizoenszege. 

Manchester United is vooral ook een succesvol kledingbedrijf. Alleen al afgelopen jaar zijn er twee miljoen 
clubshirts verkocht. Overal ter wereld lopen replica-Rooneys rond, van hotellounges in Rio, forensentreinen in 
Kuala Lumpur tot Syrische vluchtelingenkampen. De verkopen zullen alleen maar toenemen nu Louis van Gaal 
de snoepwinkel heeft leeggekocht. Bij de ontmoeting tegen Queens Park Rangers, omgedoopt 'de wedstrijd van 
160 miljoen', liepen er al tientallen Falcao's rond. Tot hun teleurstelling begon de echte, nog niet helemaal 
wedstrijdfit, op de reservebank. 

Het gaat sowieso goed met de glazernomics, zoals het commerciële beleid van de club wordt genoemd. Sinds de 
Amerikaanse familie Glazer de club in 2005 overnam, is de waarde verdubbeld tot 1,85 miljard pond. De club heeft 
35 internationale partners. Er is zelfs een samenwerkingsverband met de Hong Kong Jockey Club. Van Gaal is zich 
er goed van bewust. Reeds tijdens zijn eerste persconferentie memoreerde hij de commerciële druk. Wat moet hij 
een heimwee naar Hoenderloo hebben gehad tijdens de Amerikaanse tournee. 

Maar het geld kwam goed van pas gezien het achterstallige onderhoud, een erfenis van de Schotten Ferguson en 
Moyes. Ruim 425 jaar nadat de Britten de machtige Spaanse Armada buiten de deur hadden gehouden, heeft Van 
Gaal een Spaanstalige Armada naar Manchester gehaald om de troepen te versterken. Het Spaans uit zijn 
Catalaanse dagen komt hem goed van pas, al wil Van Gaal, The Great Communicator, dat Engels de voertaal blijft. 
Alle Spaanstalige spelers zitten op taalles, inclusief Antonio Valencia, die hier al acht jaar speelt. 

De Engelse inbreng is verminderd, al is dat volgens Van Gaal een tijdelijke zaak. Het vertrek van eigen talent 
Danny Welbeck naar Arsenal was typerend. Vroeger zou Van Gaal hem hebben gecultiveerd, maar daar ontbreekt 
nu de tijd voor. Een derde plaats eist de clubvoorzitter. Niets minder. De winst op Queens Park Rangers was een 
zege voor het kortetermijndenken, dat het Engelse voetbal, en de Engelse cultuur in het algemeen, karakteriseert. 

De Louis van Gaal All Stars, met een gretige Daley Blind op het diamantvormige middenveld, voetbalden vloeiend. 
Na een half uur kwamen ze op voorsprong door een als voorzet bedoelde vrije trap van uitblinker Angel di Maria. 
Nadat Matt Philips een kans op een gelijkmaker had gemist na een blunder van David de Gea gingen de poorten 
open. Er kwamen nog doelpunten bij van Ander Herrera, Wayne Rooney en Juan Mata. Twintig minuten voor tijd 
arriveerde Falcao. Hij kreeg een ovatie en een handje van QPR-verdediger Mauricio Isla. 

Enig medelijden was op zijn plaats voor de gasten die kick and rush speelden zonder aan de bal te komen. De 
kleine club uit West-Londen, die hun talentvolle Franse spits Loïc Rémy naar de grote buurman Chelsea hebben 
zien vertrekken, stond afgelopen week vooral in het nieuws wegens de boete van 40 miljoen pond die het heeft 
gekregen. Het had de Financial Fair Play-regels van de Engelse voetbalbond overtreden toen het na de degradatie, 
anderhalf jaar geleden, uit de Premier League op te grote voet was blijven leven. 

De Maleisische eigenaar Tony Fernandes weigert het geld terug te betalen en de club dreigt te worden teruggezet 
naar de amateurs. Harry Redknapp mokte over een ongelijk speelveld, erop wijzend dat hij tijdens de dwaze dagen 
van augustus netto slechts 20 miljoen pond heeft uitgegeven. Dat staat gelijk aan een jaartje Falcao. Op Old 
Trafford had men geen boodschap aan de klaagzang. Daar vierde de thuisclub haar eerste overwinning van het 
seizoen. 
 
Graphic

 
De debuterende Daley Blind (rechts) met Leroy Fer.
Foto EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Soccer (94%); Labor + Employment (63%) 
 

Company:  MANCHESTER UNITED PLC (90%) 
 

Load-Date: September 14, 2014

 
End of Document





Verlangen naar veiligheid wint van angst
de Volkskrant
16 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 688 words
Byline: DOOR SARAH VENEMA
Body


Het aantal asielzoekers dat dit jaar via Italië naar Europa reist, is vele malen groter dan voorgaande jaren. In de 
eerste acht maanden van 2014 kwamen er 120 duizend bootmigranten aan. Vluchtelingen hebben verschillende 
redenen om hun land te verlaten. Maar een aantal gemeenschap-pelijke factoren is er wel. 
Oorlogen en conflicten 
Er komen meer vluchtelingen naar Europa omdat er meer mensen op de vlucht zijn, zegt de VN-vluchtelingen-
organisatie Unhcr. Vanwege conflicten of gewelddadige regimes in onder meer Syrië, Irak, Eritrea, Somalië en Mali 
zoeken veel mensen politieke bescherming in andere landen. 

Een groot deel van de bootmigranten komt uit Syrië. Uit dat land zijn al meer dan 2,9 miljoen mensen gevlucht. De 
meesten worden opgevangen in Libanon (1,1 miljoen) en Turkije (823 duizend). De 123 duizend Syriërs die naar 
Europa zijn gekomen, vormen maar een klein percentage. 

Ook het grootste deel van de vluchtelingen uit Eritrea, herkomstland van de meeste bootmigranten, zoekt in 
eerste instantie asiel op het eigen continent. Volgens de Unhcr is het aantal Eritreeërs dat het land uitvlucht de 
afgelopen jaren verdubbeld vanwege het geweld en de schendingen van mensenrechten in de dictatuur daar. 
Eritrese jongens vluchten vaak op jonge leeftijd om aan de bijna levenslange dienstplicht te ontsnappen. Meestal 
gaan ze naar Soedan of Ethiopië. Maar Soedan heeft vluchtelingen al meerdere keren gedwongen terug te keren 
en in Italië aangekomen vluchtelingen vertellen dat ze zich niet veilig voelden in de Soedanese 
vluchtelingenkampen. 
Chaos in libië 
Toen het regime van de Libische leider Kadhafi viel, stroomde het Italiaanse eiland Lampedusa vol met Noord-
Afrikaanse migranten. Kadhafi leerde Silvio Berlusconi niet alleen het woord bunga-bunga, hij sloot met de 
bevriende leider ook een akkoord over het bestrijden van illegale immigratie. In ruil voor geld hielden de Libiërs 
migranten tegen en stuurde Italië de migranten die toch aankwamen terug, vaak zonder ze de kans te geven 
bescherming te vragen. Volgens mensenrechtenorganisaties werden vele mensenrechten geschonden, maar 
minder migranten wisten Europa via de route Libië-Italië te bereiken. 

Voor migranten is de reis via Libië nog altijd niet eenvoudig. Vooral Afrikaanse vluchtelingen komen er vaak 
maandenlang in gevangenissen terecht en laten littekens van mishandelingen zien. Overlevenden van een 
schipbreuk in oktober zeiden te zijn beschoten door een militair vaartuig van de Libiërs. 

Syrische vluchtelingen op Lampedusa vertellen ook dat ze Libië moesten verlaten wegens de onveiligheid in de 
instabiele staat. En uit het grote aantal boten dat vertrekt, blijkt dat mensensmokkelaars gemakkelijk hun gang 
kunnen gaan. De Italiaanse minister Angelino Alfano wil toenadering zoeken met Libië om mensensmokkel tegen te 
gaan, maar zonder stabiliteit in Libië lijken afspraken onmogelijk. 
Veiliger overtocht? 
Wagen meer migranten de overtocht omdat de Italiaanse zoek- en reddingsmissie Mare Nostrum ze halverwege 
uit zee plukt? En is het dankzij die missie voor mensensmokkelaars makkelijker dan ooit migranten naar Europa te 
loodsen? Het zijn niet alleen xenofobische partijen als de Lega Nord die hiervan overtuigd zijn, ook 
'vluchtelingvriendelijke' kranten als het katholieke dagblad l'Avvenire schrijven het op alsof het om een 
vanzelfsprekend feit gaat. Sinds Mare Nostrum in oktober 2013 begon, is het aantal bootvluchtelingen immers flink 
gestegen. 

Vluchtelingenorganisaties en migratie-experts geloven niet in deze theorie. Een groot deel van de bootmigranten 
is asielzoeker en zou ook zonder Mare Nostrum de overtocht wagen, zeggen zij. De wens in een veilig gebied 
terecht te komen, is sterker dan de angst voor de overtocht, die ondanks Mare Nostrum nog steeds 
levensgevaarlijk is. 

De Italiaanse marine arresteerde met Mare Nostrum tot nu toe vijfhonderd mensensmokkelaars, maar merkte ook 
op dat de bootjes waarop ze de migranten aantreffen steeds gammeler worden. De overtocht is daardoor in elk 
geval gevaarlijk. Ondanks de reddingsmissie van de Italianen verdronken dit jaar volgens de Unhcr al meer dan 
2.200 bootvluchtelingen. 
 
Graphic

 
Lichamen van verdronken Afrikaanse bootvluchtelingen op een strand in Libië, eind augustus. Er kwamen toen in 
twee dagen tijd 220 migranten om bij drie schipbreuken.
Foto EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: September 15, 2014

 
End of Document





Op 30 kilometer van Calais lonkt het beloofde land
de Volkskrant
16 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1444 words
Byline: VAN ONZE CORRESPONDENT PETER GIESEN
Body


Reportage Vluchtelingen in Calais 
Ze hebben maar één doel: Engeland bereiken. Slechts een enkeling van de 1.500 vluchtelingen die in Calais 
verblijven, lukt dat ook. Maar opgeven, dat nooit. 
Een Hongaarse chauffeur gooit zijn truck vol diesel, op een industrieterrein bij de haven van Calais. Meteen 
schieten een stuk of tien jonge Afrikaanse mannen tevoorschijn. Ze proberen de achterdeuren van de vrachtwagen 
te openen. De chauffeur jaagt ze weg, maar achter zijn rug klimt een jongen razendsnel op de cabine. Hij verstopt 
zich onder een spoiler. 

Zo gaat het elke dag in Calais. Vluchtelingen breken trucks open, snijden het zeil kapot, houden zich vast aan de 
onderkant van de vrachtwagens. De meesten hebben geen schijn van kans. Voordat de trucks de veerboot op 
rijden, worden ze gecontroleerd met scanners en warmtezoekers. Toch glippen sommige migranten erdoor. Ze 
bereiken het beloofde land, Engeland. 

Calais kreunt onder de last van 1.500 vluchtelingen die er onder erbarmelijke omstandigheden bivakkeren. 
Volgens burgemeester Natacha Bouchart kan het zo niet langer. Ze heeft zelfs gedreigd de haven te blokkeren als 
er geen oplossing komt. De stad vreest ook economische schade: het imago van Calais dreigt zo verpest te worden 
dat transportondernemers zullen uitwijken naar andere havens. Groot-Brittannië heeft het 20 kilometer lange stalen 
hek aangeboden dat gebruikt werd voor de beveiliging van de NAVO-top in Wales. De gemeente Calais ziet er 
niets in. Ook een stalen muur zal de vluchtelingen niet tegenhouden, zegt een Soedanese jongen: 'Niets zal ons 
stoppen, ook die muur niet. Engeland is onze droom.' 

Met ijzeren volharding proberen de migranten het Verenigd Koninkrijk te bereiken. De Soedanees Monty (24) is 
helemaal in het zwart gekleed. Als hij op pad gaat, trekt hij ook een zwarte bivakmuts over zijn hoofd. Zo hoopt hij 
onzichtbaar te blijven voor de chauffeurs, de bewakers, de douaniers en de politie. Hij kruipt onder vrachtwagens 
en houdt zich vast aan de stangen onder het chassis. 'Ik zit hier nu drie maanden en het is me vijftien keer gelukt 
de haven te bereiken. Elke keer werd ik ontdekt en teruggestuurd', zegt hij. 'Maar op een dag gaat het me lukken.' 

De vluchtelingen willen naar Engeland vanwege de taal, omdat er familie en vrienden zitten, omdat ze denken dat 
ze er gemakkelijk zwart werk zullen vinden. Ze hebben ook een erg rooskleurig beeld van de Britse gastvrijheid. 'In 
Engeland krijg je een huis', zegt de Eritreeër Josy (23). 'Ik werd laatst gebeld door een vriend die Engeland had 
bereikt. Hij werd in een vijfsterrenhotel geplaatst. Met jacuzzi!', zegt een andere Eritrese jongen. 

De stroom vluchtelingen ademt mee met de toestand in de wereld: soms zijn het er een paar honderd, soms 
duizenden. Sinds begin dit jaar is de trek naar Calais weer flink toegenomen. Zo'n 80 procent komt uit Oost-Afrika, 
uit Soedan en Ethiopië, maar vooral uit Eritrea. 

Eritrea is 'geen gemakkelijk land', om met staatssecretaris Teeven te spreken. Marteling en willekeurige 
gevangenschap zijn er routine, zegt Human Rights Watch. De pers is er nog minder vrij dan in Noord-Korea, 
volgens de Press Freedom Index. Maar wat vluchtelingen vooral naar Europa drijft: zowel mannen als vrouwen 
worden opgeroepen voor onbepaalde tijd in militaire dienst te gaan. Soldaat is een ruim begrip in Eritrea: je kunt 
ook als dwangarbeider naar een kopermijn worden gestuurd. 

'De meeste vluchtelingen zijn stadsmensen. Velen hebben een goede opleiding. Dat is ook logisch. Je moet geld 
hebben voor de reis', zegt hulpverlener François Guennoc van l'Auberge des Migrants. 

Enerzijds is de smokkelroute naar Europa een geoliede machine. De prijzen zijn gedaald van 3.000 naar ongeveer 
1.700 dollar, zeggen hulpverleners, waardoor de Europese droom voor steeds meer mensen bereikbaar wordt. 

Anderzijds blijft de reis zwaar en levensgevaarlijk. 'Ik heb eerst de Sahara doorkruist. Ik zag veel lijken liggen. Als je 
geen water meer hebt, ben je verloren', zegt Josy. Daarna volgt een tocht door de anarchie van Libië. 'Je kunt zo 
maar worden opgepakt door een van de strijdgroepen. Als je pech hebt, schieten ze je dood om niks. Ik werd in de 
gevangenis gegooid en moest mezelf vrijkopen voor 1.000 dollar', zegt de Eritreeër Tsegazeab (30). 

Verder gaat het over de Middellandse Zee. 'We zaten met veel te veel mensen op een klein bootje. Ik heb drie 
mensen overboord zien vallen. De boot voer gewoon door', zegt Josy. Halverwege werd hij opgepikt door de 
Italiaanse marine, waarop het gemakkelijkste deel van de reis kon beginnen, van Italië naar Calais. 

In Calais verblijft de grootste groep migranten op een terrein dat 'de jungle' wordt genoemd. In het hek rond de 
enorme chemiefabriek Tioxide zijn een paar gaten geknipt. Op het complex hebben de migranten een voetbalveld 
en een verlaten sporthal gekraakt. Overal staan kleine tentjes, vaak waterdicht gemaakt met landbouwplastic. 

Sanitaire voorzieningen zijn er nauwelijks. De 1.500 vluchtelingen beschikken over elf douches. Toch maken ze er 
het beste van. Tegen de muur van de sporthal staat een geïmproviseerd restaurantje, waar je koffie en thee kunt 
krijgen, en pittige Ethiopische pannekoek met kip voor een paar euro. 

De vluchtelingen hebben een odyssee afgelegd door de woestijn en over zee, zichzelf overtroffen in moed en 
doorzettingsvermogen, om terecht te komen in dit treurige kamp, op 30 kilometer van het einddoel. 'Het is 
duisternis, duisternis', zegt Tsegezeab, wiens vrouw en 4-jarig zoontje in Eritrea zijn achtergebleven. 'Ik bid elke 
dag dat ik Engeland bereik en mijn gezin kan laten overkomen.' 

Maar hoe groot is zijn kans? Niemand kan zeggen hoeveel migranten de overkant bereiken. 'Er zijn schattingen 
dat het vijftien tot dertig mensen per dag lukt', zegt hulpverleenster Cathérine Konforti van l'Auberge des Migrants. 
De migranten zelf zeggen er allemaal van overtuigd te zijn dat ze uiteindelijk zullen oversteken. 

Toch lijken ze steeds wanhopiger te worden. Twee weken geleden klom een groep van 85 man over de hekken van 
de haven. Ze overmeesterden de beveiligers en bestormden de veerboot. De bemanning wist de laadklep net op 
tijd te sluiten. Vorige week stortte een grote groep zich op een vrachtwagen. De politie verjoeg ze met knuppels en 
traangas. Er zijn ook berichten over chauffeurs die worden aangevallen of bedreigd. Soms raken migranten met 
elkaar slaags over de beste locaties om een vrachtwagen te beklimmen. 

Niemand weet een oplossing. Minister Cazeneuve van Binnenlandse Zaken verzet zich tegen elke vorm van 
nachtopvang. Iedereen herinnert zich Sangatte, de hangar waar migranten tot 2002 mochten verblijven. De 
opvang had een aanzuigende werking. 'Binnen de kortste keren zat het overvol. Dat willen de autoriteiten nooit 
meer. Ze willen de migranten zo veel mogelijk ontmoedigen', zegt Konforti. 

In de desolate tentenjungle van Calais besef je hoezeer de wereld één is geworden. Ambitieuze jongens en meisjes 
uit Eritrea leggen zich niet langer neer bij een uitzichtloze toekomst in eigen land. Ze besluiten de gok in Europa te 
wagen. Het is gevaarlijk en duur, maar het is een kans om hun dromen waar te maken. 

'Voor goederen zijn de grenzen doorlaatbaar, voor mensen niet. Dat is niet logisch en het werkt ook niet', zegt 
Konforti. 'Wat je ook probeert, de migranten zullen blijven komen. Je kunt ze beter over Europa verdelen.' 

Dat zou echter politieke zelfmoord betekenen. In alle Europese landen heeft het electoraat genoeg van immigratie. 
Ook in Calais groeit de onvrede, die gekaapt dreigt te worden door extreem-rechts. Vorige week zondag hielden 
150 mensen een betoging onder het motto 'Gooi ze eruit!' Sommigen brachten de Hitlergroet, anderen droegen T-
shirts die naar de SS verwezen. 

Toelaten van migranten is politiek onhaalbaar, ze tegenhouden praktisch onmogelijk. Zo moddert Europa verder. 
Binnen enkele maanden moet in Calais een dagopvang voor vierhonderd mensen verrijzen. Een angstvallig 
compromis tussen het lenigen van de ergste nood en de angst om nog meer migranten aan te trekken. 

Hoe dan ook, de migranten zullen blijven komen. Niet alleen omdat ze een land ontvluchten waar marteling routine 
is, maar ook omdat ze zijn aangeraakt door de droom van een beter leven. 'In Eritrea is geen vrijheid. Als de 
regering wil dat jij leraar wordt, word je leraar', zegt Ariam (22), die een potje kookt voor haar tent - ongeveer 10 
procent van de migranten in het kamp is vrouw. Josy: 'Als ik terugga, moet ik het leger in. Maar wij zijn jonge 
mensen, wij willen studeren, wij willen vrijheid, geen mensen doodschieten.' 
Ik ben al vijftien keer teruggestuurd. Maar op een dag gaat het me lukken (Monty, vluchteling uit Soedan) 
 
Graphic

 
Wachten op vrachtwagens die naar de haven gaan, 's avonds bij een benzinepomp.
Foto Io Cooman
Een vluchteling klimt achter de dakspoiler van een truck.
Foto Io Cooman
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: September 15, 2014

 
End of Document





Bootvluchtelingen: 800 doden
de Volkskrant
16 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 3
Length: 519 words
Byline: VAN ONZE CORRESPONDENTE SARAH VENEMA
Body


Opnieuw zijn honderden Afrikaanse vluchtelingen verdronken bij hun poging over zee Europa te bereiken. In één 
geval zouden mensensmokkelaars een boot met opzet tot zinken hebben gebracht. Maar de drang naar vrijheid 
blijft groter dan de angst voor gammele bootjes. Wie het wel haalt, kan ook nog stranden in Calais. 
In vier dagen tijd zijn zeker 800 bootvluchtelingen verdronken of vermist tijdens de overtocht van Libië naar Italië. 
Zondagavond zonk een boot met 250 inzittenden voor de Libische kust. Gisteravond waren 36 overlevenden 
gevonden. In de dagen daarvoor verdronken volgens de VN-vluchtelingenorganisatie Unhcr ongeveer 600 
mensen bij verschillende schipbreuken in de Middellandse Zee. 

Twee Palestijnse overlevenden vertelden aan de vluchtelingenorganisatie IOM dat hun boot met 500 inzittenden 
(vooral Syriërs, Palestijnen, Egyptenaren en Soedanezen) door mensensmokkelaars tot zinken was gebracht nadat 
de migranten hadden geweigerd over te stappen op een kleinere, gammelere boot. 

De mensensmokkelaars hadden de vluchtelingen al meermalen van boot laten wisselen. Toen het geweld uitbrak, 
zouden de smokkelaars in paniek zijn geraakt en de boot hebben geramd, zodat hij zonk. Elf mensen overleefden 
door zich vast te klampen aan drijvende voorwerpen. De politie onderzoekt dit verhaal van de Palestijnen. 

Volgens de Unhcr verdronken in 2014 al meer dan 2.200 vluchtelingen tijdens de boottocht naar Europa. Om dit 
soort drama's tegen te gaan, zijn de Italianen in oktober 2013 de zoek- en reddingsmissie Mare Nostrum begonnen. 
Tot 13 augustus redde die meer dan 70 duizend migranten van hun overvolle boten en werden zo'n 500 
mensenhandelaren gearresteerd. De missie kost 9 miljoen euro per maand en de Italianen vinden dat andere 
Europese landen ook moeten helpen bij de controle van deze Europese grens. 

Frankrijk, Duitsland en Spanje hebben beloofd een bijdrage te leveren aan een nieuwe missie. Die wordt kleiner 
dan Mare Nostrum. Ze zal meer gericht zijn op grenscontrole en niet verder reiken dan 30 zeemijl van de Italiaanse 
grens. Volgens de krant Corriere della Sera zal de operatie Triton heten en ongeveer 2,8 miljoen euro per maand 
kosten, maar dat is afhankelijk van de bijdrage van de Europese lidstaten. 

Als de Europese missie eind november van start gaat, zal Mare Nostrum langzaam worden afgebouwd, kondigde 
de Italiaanse minister Angelino Alfano aan. Mare Nostrum is niet populair in Italië. Critici klagen dat het aantal 
bootmigranten door de hulp op zee is toegenomen en politici roepen dat de migranten ziekten brengen. Alfano 
presenteert de nieuwe missie daarom vooral als Europese aanval op de mensensmokkelaars, met meer contact 
met de Libische autoriteiten en strengere grenscontrole. 

Vluchtelingenorganisaties zijn bezorgd dat de hulp in de internationale wateren verdwijnt. 'Veel ongelukken 
gebeuren bij de kust van Noord-Afrika en in de internationale wateren', zegt Carlotta Sami van de Unhcr. 'Als er 
minder hulp is op zee en als er geen alternatieve programma's komen voor legale migratie, zullen meer mensen 
sterven.' 

Pagina 4-5:  
Het beloofde land blijft onbereikbaar 
 
Graphic

 
Drie verdronken bootvluchtelingen zijn neergelegd in de haven van de Libische stad Garabulli, 60 kilometer ten 
oosten van Tripoli.
Foto Mahmud Turkia / AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: September 15, 2014

 
End of Document





Je bent er nog niet, Mark!
de Volkskrant
16 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 2269 words
Byline: POLITIEKE REDACTIE
Body


Prinsjesdag 2014 
Vandaag zitten ze strak gekapt en chic gekleed vooraan in de Ridderzaal: de ministers van Rutte II. Halverwege 
zijn ze. Hoe brengen ze het ervan af? Het kabinet lijkt steviger in het zadel te zitten dan een jaar geleden. Maar 
halen ze het einde? Een voortgangsrapport. 
Mark Rutte Algemene Zaken: 8 
De premier is nog steeds de joviaalste jongen van Den Haag. Bij zijn terugkeer in de Kamer na het zomerreces gaf 
hij iedereen een warme handdruk, ook de griffiers, bodes, stenografen en de aanwezige persfotografen. Zijn toch al 
niet geringe zelfvertrouwen is doorgegroeid na de zomer van nationale rouw, waarin hij - voor het eerst - brede 
collectieve waardering oogstte. Premier van alle Nederlanders: misschien is dat toch niet onmogelijk, als hij tijd van 
regeren krijgt. 

Het afgelopen jaar was uitermate effectief. Het regeerakkoord is goeddeels door het parlement. Met name de 
gestage verhoging van de AOW-leeftijd en de versobering van de collectief betaalde zorg, hebben de dreiging van 
een buitensporig overheidstekort op lange termijn afgewend. 

Om toch nog wakker van te liggen: hoe houdt hij zijn coalitie bij elkaar nu een dwingende agenda voor de rest van 
de kabinetsperiode vooralsnog ontbreekt? 
Lodewijk Asscher Sociale Zaken: 7 
'Een sociaal-democratisch minister draagt zijn eigen loodgieterstas.' Asschers motto zal zijn inmiddels ietwat 
gebogen rug verklaren. 

De wittebroodsweken zijn nu echt voorbij voor de PvdA-leider van de toekomst. Na het akkoord met vakbeweging 
en werkgevers, en daarna met de bevriende oppositie, loodste Asscher de bijbehorende wetgeving voortvarend 
door het parlement. Daarin ligt hij op schema. 

Minpunt is het mislukken van de huishoudentoeslag, waarin een reeks toeslagen zou worden gebundeld. Die 
operatie bleek te ingewikkeld en werd stilgezet. 

Bij de beperking van de export van uitkeringen naar Marokko heeft Asscher hoog ingezet: hij eist aanpassing van 
het verdrag met dat land. Dat kan als een boemerang terugkomen, want de kans op mislukking is groot. In het 
integratiedebat wil Asscher een strenge, heldere maar verwelkomende visie uitdragen. Die dreigt onder te 
sneeuwen door de ongerijmdheden in het nieuwe anti-jihadbeleid. 
Frans Timmermans Buitenlandse Zaken: 8,5 
Het opperhoofd van de diplomaten is vaak boos. Het politieke jaar was amper begonnen of Timmermans was boos 
op de VN-Veiligheidsraad, de Syrische president Assad, de Russen en de Chinezen, omdat een onderzoek naar de 
gifgasaanval nabij Damascus werd tegengehouden. 

Hoogtepunt was het diplomatieke schaakspel deze zomer met twintig wereldleiders, waardoor de stoffelijke 
overschotten van slachtoffers van de vliegramp met MH17 naar huis kwamen. Hij speelde het spel fenomenaal, 
concludeerden vriend en vijand. Hier betaalde zijn netwerk in de wereld zich uit, net als zijn retorische 
vaardigheden en zijn empathie. 

Valkuil is zijn opvliegende karakter. Hij verbijt zich geregeld om niet te zeggen wat hij ergens echt van vindt - soms 
mislukt dat en haalt hij zich weer een roedel boze Russen op de hals. Zelfbeheersing op de juiste momenten wordt 
dé uitdaging voor Europees Commissaris Timmermans. 
Ivo Opstelten Veiligheid: 5,5 
Het lijkt onmogelijk om Ivo Opstelten op dit moment een voldoende te geven. Zijn optreden tijdens het debat over 
jihadisten was 'een minister van Veiligheid onwaardig', oordeelde de oppositie: warrig, onvast, niet overtuigend. 

Het overkwam Opstelten vaker, bijvoorbeeld toen de Eerste Kamer zijn prostitutiewet tegenhield. De senaat, tuk op 
een stevig inhoudelijk debat, kwam met allerlei praktische bezwaren. Ook toen waren zijn politieke tegenstanders te 
alert om te verdwalen in de dikke woordenmist die hij zo graag verspreidt. 

Opstelten houdt niet van punten, komma's en dossiers. Eerder pakt hij de rol van een burgemeester die iets bereikt 
door met alle partijen te praten. Niet effectief in het parlement, wel in de omgang met rechters en agenten. Zo lukte 
het hem de nationale politie te vormen en om rechtbanken samen te voegen - ingrijpende hervormingen waarin zijn 
voorgangers niet slaagden. Ook straalt hij, nog altijd, gezag uit - niet onbelangrijk voor de hoeder van de nationale 
veiligheid. 
Jeanine Hennis Defensie: 5,5 
Ze wordt geplaagd door het ene hoofdpijndossier na het andere. Helikopters deugen niet, ict-projecten falen en een 
ruime meerderheid van het defensiepersoneel heeft geen vertrouwen in de leiding. Het ontslag van duizenden 
medewerkers bracht ze op ongelukkige wijze naar buiten. 

De oppositie ruikt regelmatig bloed: heeft Hennis de boel wel onder controle? Geld voor een oplossing was tot nu 
schaars. Maar het tij lijkt te keren. Komend jaar hoopt Hennis haar ambitie waar te maken om na decennia van 
bezuinigingen weer een wat sterkere krijgsmacht op te bouwen. 

Hoogtepunt was het Kamerbesluit om de JSF-straaljagers te kopen, een jarenlange splijtzwam op het Binnenhof. 
Achter de schermen klinkt soms het verwijt dat ze zelf de overtuigingskracht mist om grote beslissingen als deze 
door te drukken, dat ze te veel leunt op partijgenoten. Hennis constateerde het zelf, een paar maanden na haar 
aantreden: 'Hé, ik blijf drijven.' Dat klopt, maar het kan allemaal nog een stuk losser en zelfverzekerder. 
Henk Kamp Economische Zaken: 7 
Je moet maar durven: willens en wetens naar Groningers gaan die op het punt staan hun woede van jaren en jaren 
eruit te gooien. Woede omdat ze nauwelijks iets terugzien van de miljarden euro's die uit hun trillende grond 
worden gehaald. Henk Kamp durfde het. Hij presenteerde zijn omstreden compensatieplan niet in Den Haag maar 
in Loppersum. Buiten loeiden de sirenes en sloegen actievoerders op de ramen. Binnen zegde Kamp toe de 
gaskraan een beetje dicht te zullen draaien en 1,2 miljard euro beschikbaar te stellen voor het versterken van 
gebouwen, huizen en infrastructuur om de leefbaarheid te verbeteren. 

Heel veel meer hebben we van Kamp niet gezien. Of het moeten zijn presentaties zijn over de stand van 's lands 
economie. Daar zit een constante in: hoe juichender Kamps verhaal, hoe slechter de cijfers. 
Stef Blok Wonen en Rijksdienst: 6,5 
De minister van Wonen en Rijksdienst heeft een wat flets en op zijn best ijzerenheinig imago, maar daar zit Stef 
Blok niet mee. Hij heeft het zo al druk genoeg. In stilte voerde hij zijn taken uit: hogere huren, beperking van de 
hypotheekrenteaftrek en het verkleinen van de rijksoverheid. Het aantal ambtenaren daalt wel degelijk, maar Blok 
zegt niet: kleinere overheid, dus minder ambtenaren. Hij zegt: ik wil dat de overheid in plaats van 17 miljard 13 
miljard euro kost; 'onvermijdelijk' gevolg is dan een ambtenarenreductie. De aanpak lijkt te werken. 

Bijna fout ging het voor Blok in de Eerste Kamer, waar hij op het nippertje zijn ingrepen op de woningmarkt erdoor 
kreeg. Blok deed toezeggingen aan de PvdA die er bijna toe leidden dat de loyale oppositiepartijen het tapijt onder 
de gedoogconstructie vandaan trokken. Daarna heeft de tv-kijker Blok niet meer gezien. 
Ronald Plasterk Binnenlandse Zaken: 4 
Wie zoekt naar enige schittering in het tweede ministerschap van Ronald Plasterk, moet overzee zijn. Tot 
tevredenheid van de Tweede Kamer heeft Plasterk functioneel ruzie gemaakt met zowel Curaçao, Sint Maarten als 
Aruba, over gebrek aan integer bestuur en wanorde in de financiën. En ze zijn nog niet van hem af, want de 
staatkundige structuur van het koninkrijk wordt komend jaar doorgelicht. 

Maar dan zijn taken dicht bij huis. Waar het eerste ministerschap op Onderwijs, Cultuur en Wetenschap (in 
Balkenende IV) synoniem werd voor 'feesten en partijen', kenmerkt de tweede periode zich door een treurige reeks 
mislukkingen. 'Vijf landsdelen en gemeenten van ten minste honderdduizend inwoners', was het perspectief in het 
Regeerakkoord. Het komt er niet van. Het aantal waterschappen terug naar tien? Gaat niet gebeuren. Forse 
bezuinigingen op de Algemene Inlichtingen- en Veiligheidsdienst? Goeddeels van de baan. En tot overmaat van 
ramp in februari in het afluisterschandaal een motie van wantrouwen. Ronald Plasterk overleefde, bleef monter ook, 
maar is toch flink beschadigd. 
Edith Schippers Volksgezondheid: 8 
Onverstoorbaar en met een geharnaste blijmoedigheid geeft Schippers leiding aan een reusachtige hervorming van 
de zorg. Na vier jaar sleutelen aan de zorgverzekeringswet gaan verzekeraars en zorgverleners nu volop 
concurreren. Het kan gebeuren dat de patiënt niet naar het zelfgekozen ziekenhuis kan, maar door de verzekeraar 
wordt doorgestuurd. Zij wil dat pensioenfondsen in ziekenhuizen kunnen investeren en daarover winst krijgen 
uitbetaald. Daarvoor heeft zij nog geen meerderheid. 

Haar staatssecretaris Martin van Rijnheeft heeft in ongekend tempo de nationaal geregelde langdurige zorg (Awbz) 
onttakeld. Gemeenten krijgen de jeugdzorg en de zorg voor thuiswonende hulpbehoevenden op hun bord, de 
wijkverpleging gaat naar de zorgverzekeringswet. 

Dat dit binnen twee jaar is gelukt, getuigt van politiek vernuft. Dat kan Schippers op haar conto schrijven. Zij zet 
grote maatschappelijk veranderingen in. Dat is ook het niet te onderschatten risico voor het komend jaar. Er zal 
veel mis gaan. Ook dat krijgt ze voor de kiezen. En dat vergt weer andere vaardigheden. 
Lilianne Ploumen Buitenlandse Handel: 8 
Een vrouw die zelfverzekerd tegen de modderstroom in peddelt. Soms letterlijk in een vluchtelingenkamp waar ze 
met kaplaarzen aan de ellende van arme Afrikanen aanhoort. Het zijn verhalen die eigenlijk niemand meer wil 
horen, maar daar ligt ook de kracht van Ploumen. Ze kan tot middernacht de energie opbrengen erover te 
discussiëren, terwijl haar ambtenaren al uitgeput onder tafel liggen. De vrouw met 'de meest sexy stem van het 
Binnenhof' topt de avond af met een biertje en staat de volgende ochtend weer vrolijk op. 

Succes boekte ze met haar beleid om hulp aan arme landen steeds vaker te vervangen door handel. Dat was 
voorheen vloeken in de linkse kerk. Maar opstand binnen haar eigen PvdA of de ontwikkelingssector bleef uit. 

Soms is ze iets te enthousiast. In januari moest ze een pijnlijke draai maken nadat ze CoolCat ten onrechte aan de 
schandpaal had genageld als fout kledingbedrijf. Een laatste puntje van zorg is haar onzichtbaarheid: slechts 
weinig Nederlanders kennen Ploumen. 
Jeroen Dijsselbloem Financiën: 9 
Het vroeger permanent sikkeneurige Tweede Kamerlid vormt nu het blijmoedige en ontspannen cement van de 
coalitie. Veelgehoord in kringen van de 'bevriende oppositie': Samsom en Asscher stoten af, Dijsselbloem verbindt. 
Hij houdt niet van politieke spelletjes. Geen emotie, geen spanning; Dijsselbloem wil gewoon zijn begroting rond 
krijgen. Hebben D66, CU of SGP wensen? Dan zegt Dijsselbloem geen nee, maar gaat hij puzzelen. Zijn de 
wensen irreëel? Dan voegt hij realisme toe. 

Dit spel heeft Dijsselbloem nu al twee keer in minder dan een jaar met succes gespeeld. Zijn kritieken blijven 
lovend. Het begrotingstekort, het alfa en omega van dit kabinet, is dit en volgend jaar vrijwel precies op het 
ambitieniveau. Hij had naar Brussel gemoeten, maar Rutte vindt het niet erg dat hij nog een tijdje blijft. 
Jet Bussemaker Onderwijs: 6,5 
Het was slechts een onbenullige kwestie, onlangs, over een Friese molen die al dan niet de status van monument 
moest krijgen. Maar het optreden van Jet Bussemaker was typisch Jet Bussemaker. De oppositie kon zich de 
blaren op de tong praten, maar die molen werd geen monument, punt uit. 

Bussemaker schept er plezier in stevig met een ander van mening te verschillen. Komt de alom gerespecteerde 
Wetenschappelijke Raad voor het Regeringsbeleid met een lijvige studie, dan zegt ze doodleuk: die raad leeft in het 
verleden. 

Dat levert levendige debatten op, maar niet veel aangenomen wetten. Het duurde lang voordat Bussemaker zich 
realiseerde dat ze zich in een achterkamertje moest terugtrekken voor steun voor het leenstelsel voor studenten. 
Pas toen VVD'er Pieter Duisenberg en GroenLinkser Jesse Klaver er met zijn tweeën voor waren gaan zitten, 
kwam er overeenstemming. 

Bussemaker bezocht veel mbo-scholen, maar bracht geen nieuwe ideeën terug naar Den Haag. Haar nalatenschap 
blijft waarschijnlijk beperkt tot de studieleningen - met dank aan twee ijverige Kamerleden. 
Melanie Schultz Infrastructuur: 7 
Alweer een VVD-minister die het afgelopen jaar voor de doorsnee Nederlander vrijwel onzichtbaar bleef. Op een 
soepel optreden in DWDD na. Dat ging over water. Schultz had in het vorige kabinet nog de spoorwegen in haar 
portefeuille, maar was zo slim om dat 'slechtnieuwsdossier' naar haar beginnende staatssecretaris Mansveld 
(PvdA) door te schuiven. 

Nee, dan water! Water is Nederland, leerde de koning ons. Vervoer over water, daar kan nog veel aan verbeterd 
worden, met alle positieve milieueffecten van dien. Dan is er nog de strijd tegen het water. Daarin mag Schultz 
miljarden pompen. 

Maar dat geld levert meer op dan hogere dijken. Schultz gedraagt zich een beetje als een minister van 
Economische Zaken. Een land of stad met een waterprobleem - New York na Sandy, of New Orleans na Katrina - 
biedt Nederlandse bedrijven kansen. En Schultz helpt ze op weg. 

Deze ondernemerszin, haar vrijwel foutloze onverstoorbaarheid plus haar afwezigheid als er politieke spelletjes 
worden gespeeld, zorgen ervoor dat haar ministerie Melanie Schultz op handen draagt. 


Tekst Politieke redactie Foto's ANP, Jiri Büller, Adriaan van der Ploeg, Novum, EPA 
Voor dit tussenrapport beoordeelt de politieke redactie van de Volkskrant de ministers van Rutte II op een aantal 
praktische criteria: doen bewindslieden wat zij beloven, hebben zij een duidelijke agenda, opereren ze handig en 
dragen ze hun ambities overtuigend uit? 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Government Departments + Authorities (94%); Taxes + Taxation (80%); Teaching + Teachers (70%); 
Health Care Regulation + Policy (70%); Energy + Utility Law (67%); European Union (65%); Foreign Policy (65%); 
Social Security (63%) 
 

Industry: Educational Services (70%) 
 

Load-Date: September 15, 2014

 
End of Document





'Voor Zweden breekt periode van onzekerheid aan'
de Volkskrant
16 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 590 words
Byline: VAN ONZE VERSLAGGEVER ERIC VAN DEN OUTENAAR
Body


Interview Anders Lidström 
Na de winst van extreem-rechts is het afgelopen met het tijdperk van de stabiele regeringen. 
Zelden trok een winnaar zo'n zuur gezicht als zondagavond de beoogde premier van Zweden, Stefan Lövfen. Hij 
mag met zijn Sociaal-Democraten de nieuwe regering vormen, maar zijn zege staat in de schaduw van de winst 
van de extreem-rechtse Zweden-Democraten. Met een ruime verdubbeling van de stemmen zijn zij de echte 
winnaar van de verkiezingen. Als derde partij van Zweden lijken ze niet langer genegeerd te kunnen worden in het 
politieke machtsspel. Maar direct in zijn overwinningsspeech zei Lövfen: 'We zullen onder geen beding met ze 
samenwerken'. 

De reactie is begrijpelijk, zegt Anders Lidström, hoogleraar politieke wetenschap aan de universiteit van Umeå. 'Als 
hij dat niet deed, zou het politieke zelfmoord zijn.' Alle partijen hebben namelijk gezworen de Zweden-Democraten 
zowel voor als na de verkiezingen uit te blijven sluiten. 'En daar zullen ze voorlopig aan vast willen houden.' 

Toch verandert de winst van extreem-rechts het politieke landschap. De Zweden zijn volgens Lidström in een 
politieke situatie beland waarin Nederland en Scandinavische buurlanden al veel langer verzeild zijn.'Ons land heeft 
sinds de jaren twintig eigenlijk alleen maar stabiele regeringen gekend, maar we gaan nu voor het eerst een 
periode van grote onzekerheid tegemoet.' 

Het Nederlandse gedoogexperiment onder Rutte I is nauwlettend in de gaten gehouden door de vertrekkende 
rechtse premier Fredrik Reinfeldt en zijn Gematigde Uniepartij. Maar 'ze zijn dat altijd als een schrikbeeld blijven 
zien', zegt Lidström. Ook al kreeg Reinfeldts regering bij 'negen van de tien wetten' steun van de Zweden-
Democraten, samenwerking hebben ze nooit overwogen. 'Winst voor extreem-rechts hadden ze wel verwacht, 
maar niet zo groot.' 

De 35-jarige nationalist Jimmie Åkesson en zijn Zweden-Democraten hebben de gevestigde partijen een mokerslag 
toegediend door als enige partij de ruimhartige immigratiepolitiek van Zweden aan de kaak te stellen. De kans 
bestaat nu dat het asielbeleid in Zweden net als in Nederland strenger wordt. Al acht Lidström het onwaarschijnlijk 
dat de regering-Lövfen hieraan mee zal werken.'Dat zou de wind uit de zeilen van de Zweden-Democraten kunnen 
halen, maar is politiek niet haalbaar in de partij.' 

Het gevolg is dat het tot nu toe altijd zo overzichtelijke politieke toneel is veranderd in een chaotisch politiek theater. 
Lidström:'Daarbij wil links niet met rechts regeren en hebben de grootste partijen aan beide kanten van het politiek 
spectrum niet voldoende stemmen om een meerderheid te vormen.' De Sociaal-Democraten zullen met behulp van 
milieupartij De Groenen - de een is voor kernenergie, de ander faliekant tegen - en mogelijk ook de radicale Linkse 
Partij een minderheidsregering vormen. Ze moeten dan op afzonderlijke onderdelen met de kleinere partijen op 
rechts deals sluiten.'De partijen zullen over de traditionele scheidslijnen heen moeten stappen. Dat is een idee 
waaraan Zweden nog moet wennen.' 

Het is volgens Lidström niet uitgesloten dat rechts, na het likken van zijn wonden, later alsnog een poging zal 
ondernemen het linkse kabinet te laten sneuvelen. De eerste test komt al binnen enkele maanden bij de 
goedkeuring van de begroting. De Alliantie voor Zweden heeft tijdens de verkiezingen een begroting neergelegd die 
waarschijnlijk op steun van de Zweden-Democraten kan rekenen. 'Als ze gezamenlijk tegen de linkse begroting 
stemmen, zal de nieuwe regering moeten aftreden.' 
 
Graphic

 
Jimmie Åkesson
AFP
Stefan Löfven
AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Political Parties (94%); Politics (75%) 
 

Load-Date: September 15, 2014

 
End of Document





De belangrijkste plannen op een rij
de Volkskrant
17 september 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1997 words
Byline: POLITIEKE REDACTIE ILLUSTRATIE BAS VAN DER SCHOT
Body


Wat heeft het kabinet-Rutte II ons in zijn derde jaar te bieden? Veel uit het regeerakkoord is al door de Kamer. 
Waar willen de ministers voor de volgende verkiezingen nog mee scoren? Zes beleidsterreinen en wat extraatjes. 
Door 
BUITENLAND 
VOOR HET EERST NIET MEER KORTEN OP LEGER 
Brandhaarden rondom Europa vragen om 'realisme' in het buitenlandbeleid, vindt het kabinet. Nederland is wakker 
geschud door de vliegramp met MH17, het conflict in Oekraïne en de opkomst van de terreurmilities van IS in Irak. 
Het kabinet meent nu dat de vrede en vrijheid in Nederland 'soms ernstig onder druk' staan. Voor het eerst in 
decennia gaat het mes daarom níet in de krijgsmacht. Sterker: een geplande bezuiniging wordt deels 
teruggedraaid. Ook in noodhulp en diplomatie is Nederland ambitieuzer dan vorig jaar, al gaat daar wel geld vanaf. 

Defensie krijgt er volgend jaar 50 miljoen euro bij en vanaf 2017 structureel 100 miljoen. Het is een trendbreuk, 
maar het vergroot de slagkracht van de krijgsmacht slechts minimaal. Het geld moet acute tekorten aan munitie, 
reserveonderdelen en helikopters oplossen. Er komen twintig extra pantserwagens bij en meer onbemande 
vliegtuigen. Over de salarissen wordt nog onderhandeld. Nederland draagt bij aan een nieuwe Afghanistan-missie 
en een snelle NAVO-interventiemacht. 

Ontwikkelingssamenwerking Er komt een nieuw noodhulpfonds van 570 miljoen voor de eerste levensbehoeften 
van slachtoffers van oorlogen, rampen en ziekten als ebola. Dit komt bovenop het bestaande jaarlijkse potje van 
210 miljoen. In totaal is 3,7 miljard beschikbaar voor ontwikkelingssamenwerking (0,57 procent van het BNP). Er 
komt 150 miljoen om het midden- en kleinbedrijf in ontwikkelingslanden en Nederland te helpen. 
BUITENLANDSE ZAKEN 
Handhaving of versterking van ambassades in de Arabische regio en andere instabiele plekken nabij Europa. 
Diplomaten worden flexibeler ingezet door ze bij crises tijdelijk elders weg te halen. Er worden geen extra posten 
gesloten. 
VEILIGHEID 
AANPAK VAN JIHADISME EN VAN KINDERPORNO 
'De haat die elders in de wereld mensen in het verderf stort, mag niet overslaan naar onze straten', sprak koning 
Willem-Alexander dinsdag. De dreiging komt van buiten, bleek uit zijn verhaal. Dat is ook te merken op het 
ministerie van Veiligheid. Staatssecretaris Fred Teeven maakte dinsdag bekend dat hij niet alleen levenslang 
toezicht wil kunnen houden op geweldplegers en zedendelinquenten, maar ook op teruggekeerde jihadisten. En het 
Openbaar Ministerie krijgt extra geld - volgend jaar 5 miljoen, daarna 20 miljoen - om criminaliteit met een 
'internationale dimensie' te bestrijden. 

Teeven trekt extra geld uit om asielzoekers op te vangen, maar niet om hun asielaanvragen te beoordelen. Dat 
wordt lang wachten bij de Immigratiedienst. Ook interessant: in zijn begroting rekent Teeven erop dat de 
toestroom van asielzoekers volgend jaar een stuk minder is. 

Aan criminaliteit in de steden lijkt minister Ivo Opstelten nauwelijks nog toe te komen. Er komt weliswaar een 
veiligheidsagenda, met precieze streefcijfers - zoals 30 duizend woninginbraken minder per jaar. Maar ze moeten 
op lokaal niveau verzinnen hoe ze die streefdoelen bereiken. 

Voor de opvang van asielzoekers: 375 miljoen (NB: geld voor dit jaar én volgend jaar). 

Op de gevangenissen wordt opnieuw bezuinigd. De overbezetting van het personeel wordt afgebouwd, bewaarders 
mogen minder sporten onder werktijd, de bibliotheek voor de gedetineerden verdwijnt. 

Algemene Inlichtingen- en Veiligheidsdienst (AIVD) krijgt 25 miljoen euro erbij. 

Veiligheidsagenda: 10 miljoen euro, minder dan beloofd in het regeerakkoord. Te besteden aan het bestrijden van 
cybercrime, fraude, kinderporno, overvallen en inbraken. 
BELASTINGEN 
EERSTE AANZETJE TOT EEN NIEUW STELSEL 
Het hele belastingstelsel gaat op de schop. Althans op de lange termijn. En in kleine stapjes, waarvan het huidige 
kabinet er hooguit twee gaat zetten. Dinsdag kwamen minister Dijsselbloem en staatssecretaris Wiebes (Financiën) 
met een voorzet, om volgend jaar een écht belastingplan te presenteren. Kern: vereenvoudiging en 
lastenverlichting voor werkenden. 

'Er komt geen big bang', zei Wiebes dinsdag. Dus niet een volledige belastingstelselherziening in één keer. Dat kan 
niet, want de 5 miljard euro die daarvoor nodig is, heeft het kabinet nu niet. 

Voor politieke partijen die bereid zijn er de tijd voor te nemen, komen Dijsselbloem en Wiebes met één 
samenhangend voorstel waarmee in pakweg tien jaar 100 duizend banen worden gecreëerd. De lasten op arbeid 
kunnen - grof geschat - met 15 miljard omlaag. 

Wat zijn de belangrijkste elementen, of zoals Wiebes zegt 'keuzes', van dat plan-op-termijn? 

De meest complexe regelingen die de Belastingdienst uitvoert, worden vereenvoudigd 

, te beginnen met de meest complexe: de kinderopvangtoeslag. En daarna de autobelastingen. Dit wil Wiebes in 
2016 geregeld hebben. 

Het btw-systeem moet op de schop. Dat is te complex en te verstorend geworden door het zeer lage tarief van 6 
procent en alle vrijstellingen. Hoe het wel moet, weet Wiebes nog niet, maar hij belooft: aan het lage btw-tarief op 
boodschappen torn ik niet. 

De belastingdruk moet meer verspreid worden over iemands levensloop. Nu is de druk het hoogst in de 'werkfase', 
terwijl dat de levensfase met de hoogste kosten is. 

Gemeenten moeten meer belastingen kunnen heffen. 
ARBEIDSMARKT 
ALLES VOOR MEER WERK (= MINDER UITKERINGEN) 
Van alle ministers geeft minister Asscher (Sociale Zaken) het meeste uit: 78 miljard euro. Dat geld is vooral 
bestemd voor mensen die niet werken. De helft gaat naar AOW en nabestaandenuitkeringen. Kleinere 
kostenposten zijn de uitkeringen voor werkloosheid en arbeidsongeschiktheid (beide 12 miljard). Asscher wil vooral 
mensen aan het werk krijgen. Hij heeft nog net niet het motto van Paars I (1994-'98) overgenomen ('Werk, 
werk,werk'), maar veel scheelt het niet. Het kabinet wil werkgelegenheid bevorderen, stimuleren dat mensen uit een 
uitkering komen of overstappen naar een ander vak. 

Nieuw is de brug-WW: een uitkering bedoeld voor wie vanuit de WW of via een 'sectorplan' overstapt naar een 
ander beroep. Voor gewerkte uren betaalt de werkgever salaris, maar voor de scholingsuren wordt WW uitbetaald. 

Werkloze ouders krijgen zes in plaats van drie maanden kinderopvangtoeslag, zodat zij werk kunnen zoeken. 

Voor de bouw blijft nog tot juli 2015 een laag btw-tarief gelden, 6 procent in plaats van 21. 

Het wordt voor bedrijven aantrekkelijk laaggeschoold werk terug te halen naar Nederland. De Participatiewet 
beperkt de lastendruk en biedt loonkostensubsidies. 

Voor de bestrijding van armoede en schulden: 100 miljoen euro extra. 

De koopkracht stijgt gemiddeld met 0,5 procent. Bijna driekwart van alle huishoudens gaat erop vooruit. Dat geldt 
ook voor 57 procent van de ouderen. Kostwinners met kinderen en een modaal inkomen leveren het meest in (2,5 
procent). Alleenstaande ouders met minimumloon gaan er 10 procent op vooruit nadat zij dit jaar 0,25 procent 
hadden ingeleverd. 

Weten hoe uw koopkracht verandert? Kijk op http://Volkskrant.nl/koopkracht2015. 
ZORG 
EINDELIJK EEN KNIK INDE KOSTENSTIJGING 
Geloof het of niet: volgens het kabinet dalen uw uitgaven aan zorg volgend jaar. 15 euro zal de gemiddelde 
Nederlander maar liefst uitsparen - van 5.090 euro dit jaar naar 5.075 euro in 2015. 

Dat bedrag is volgend jaar opgebouwd uit de geraamde premie voor de verplichte zorgverzekering (1.211 euro), de 
eigen betalingen (369 euro), de inkomensafhankelijke bijdrage (1.577 euro), een bijdrage aan de zorg voor 
hulpbehoevenden in instellingen via het loonstrookje (1.029 euro) en via de belastingen (1.186 euro). Voor lage 
inkomens gaat daar gemiddeld 297 euro via de zorgtoeslag vanaf. 

Minister Schippers van Volksgezondheid is verantwoordelijk voor 72,9 miljard euro, de grootste begroting na 
Sociale Zaken. Iets meer dan eenderde, 25,6 miljard euro, gaat naar langdurige zorg voor hulpbehoevenden, thuis 
of in instellingen. 

Schippers verwacht dat de premie voor de verplichte zorgverzekering 110 euro stijgt naar 1.211 euro per jaar. De 
zorgverzekeraars stellen echter in het najaar zelf hun premie vast. 

Op 1 januari 2015 worden gemeenten verantwoordelijk voor alle jeugdzorg en voor vrijwel alle zorg aan 
thuiswonende hulpbehoevenden. Zorgverzekeraars zijn verantwoordelijk voor verpleging thuis. 

Het bedrag dat burgers zelf betalen aan medische zorg (het eigen risico) voordat de verzekering vergoedt, is 
volgend jaar 375 euro (15 euro meer dan dit jaar). 

Op 1 juni 2015 zijn zorgverleners verplicht begrijpelijke zorgnota's te versturen. Onjuiste declaraties worden dan 
sneller opgemerkt. 

De zorgtoeslag voor de laagste inkomens gaat in 2015 omhoog. Maar de toeslag daalt sneller naar nul voor 
inkomens boven de 20 duizend euro bruto. 
ONDERWIJS 
MEER MEESTERS ALS MASTER VOOR DE KLAS 
In het onderwijs moet 'een cultuur van permanente verbetering' komen, schrijft minister Jet Bussemaker in haar 
begroting. Ter aanmoediging heeft ze hier en daar een extraatje voor de leraren. Dag nullijn: na jaren zien leraren 
hun salarissen weer stijgen. Er komt ook extra geld voor de lerarenbeurs. De bedoeling is dat meer meesters voor 
de klas master worden. Die beter geschoolde leraren moeten ervoor zorgen dat leerlingen zich op school niet meer 
vervelen. Op de basisschool krijgen kinderen voortaan drie uur gymnastiek per week. Ook komt overal aandacht 
voor 'toptalent'. Op het mbo is er geld beschikbaar voor excellentieprogramma's, onder meer doordat een 
eigentijdse meester-gezel-formule wordt bedacht. 

Het kabinet had flink willen bezuinigen op de studiefinanciering, maar onder druk van GroenLinks en D66 is dat 
deels teruggedraaid. Er komt weliswaar een stelsel van studieleningen vanaf 1 september 2015, maar studenten uit 
wat armere gezinnen behouden een beurs. De ov-kaart blijft bestaan en ook mbo'ers krijgen er een. Bussemaker 
gaat nu bedenken wat ze met het geld gaat doen dat vrijkomt als de leningen de studiebeurzen hebben vervangen. 

Voor wetenschappers komt er een 'toekomstfonds', na lang zeuren van D66-leider Alexander Pechtold. In het fonds 
wordt 200 miljoen gestort uit de aardgasbaten. Innovatieve mkb'ers kunnen daaruit lenen. Het rendement van het 
fonds is bedoeld voor fundamenteel en toegepast onderzoek. Veel zal dat niet zijn, maar er is een troost voor de 
onderzoekers: ze krijgen ook nog eens 25 miljoen per jaar, uit een pot die was bestemd voor onderwijspersoneel. 
LEUKE DINGEN VOOR DE MENSEN 
VAN BIBLIOTHEEK TOT WETHOUDERTRAINING 
Het valt niet altijd mee een huurhuis te vinden in de stad. Maar daar gaat het kabinet wat aan doen. Er komen meer 
tijdelijke huurcontracten, zodat startende huurders meer kans krijgen op een woning. 

Geen baan? Het wordt heel makkelijk om een eigen start-up te beginnen: zo'n leuk, klein, innovatief bedrijfje. Er 
komt een speciale ambassadeur die pionierende ondernemers gaat aanmoedigen. 

Ondertussen koopt het kabinet onbemande vliegtuigen. Handig in oorlogsgebieden, maar ook om criminelen vanuit 
de lucht in de gaten te houden. Minder geschikt voor belaagde burgemeesters, wethouders of raadsleden; zij 
worden getraind zich te weren tegen fysiek en verbaal geweld. 

Mocht het dan nog niet leuk genoeg zijn in de stad: het kabinet is nog niet uitgedacht. Er komt een Agenda Stad. 
Om de leefbaarheid en concurrentiekracht van steden te verbeteren. 

Is voor het platteland dan niets geregeld? Zeker wel. Er komt 278 kilometer aan nieuwe wegen bij, volgend jaar. De 
ringweg rond Utrecht en de Blankenburgtunnel leiden de automobilist binnenkort zonder problemen rond de steden. 
Bovendien schiet het kabinet land- en tuinbouwproducenten te hulp, nu ze te lijden hebben onder een Russische 
boycot. Er staan heel wat reisjes in de planning om nieuwe afzetmarkten te veroveren: naar China, India, Mexico, 
Zuid-Korea, Japan en de Verenigde Staten. 

Dorpsgemeenten kunnen niet meer zomaar de laatste bibliotheek sluiten. Ze moeten eerst regelen dat 
boekenwurmen in een buurgemeente terecht kunnen. 

Anders nog wensen? 
 
Graphic

 
Bas van der Schot
Bas vd Schot
Bas vd Schot
Bas vd Schot
Bas van der Schot
Bas van der Schot
Bas van der Schot
Bas van der Schot
Bas van der Schot
Bas van der Schot
Bas van der Schot
Bas vd Schot
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Government Departments + Authorities (93%); Taxes + Taxation (90%); Health Care Regulation + Policy 
(89%); Social Security (82%); Teaching + Teachers (80%); Health Care Costs (74%) 
 

Industry: Insurance (82%); Educational Services (80%); Health Insurance (67%) 
 

Load-Date: September 16, 2014

 
End of Document





Syrische vluchtelingen ontdekt in nachttrein
de Volkskrant
17 september 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 17
Length: 110 words
Byline: ANP
Body


Amsterdam-Kopenhagen 
In de nachttrein van Amsterdam naar Kopenhagen zijn maandagavond laat twintig Syrische vluchtelingen ontdekt. 
Dat gebeurde toen de Duitse douane de passagiers controleerde bij Emmerik, net over de Duitse grens bij Arnhem. 
Dat heeft de Duitse politie dinsdag gemeld. Onder de Syriërs zijn drie gezinnen met in totaal tien kinderen. 
Daarnaast zaten er vier jonge mannen in de trein. Twee gezinnen hebben asiel aangevraagd in Duitsland. De 
anderen zijn teruggestuurd naar Nederland. Vorige week ontdekte de Duitse douane veertien illegale 
vluchtelingen uit Syrië in dezelfde trein. Daaronder waren twee gezinnen, waarvan een met vier kinderen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Industry: Rail Transportation (63%) 
 

Load-Date: September 16, 2014

 
End of Document





Op zwart
de Volkskrant
17 september 2014 woensdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1094 words
Byline: DOOR ROBERT VUIJSJE FOTO ROBIN DE PUY
Body


Land van afkomst Interview Noraly Beyer 
Welke rol speelt afkomst in een leven in Nederland? Robert Vuijsje onderzoekt het in een reeks interviews. Noraly 
Beyer was presentatrice van het NOS Journaal en vindt het spijtig dat er geen gekleurde opvolger is gekomen. 
Het mooiste vond ze de mensen die kwamen vragen of ze over haar hand mochten wrijven, om te zien of de kleur 
zou afgeven. Als kind was ze één keer op vakantie geweest naar Nederland. 'De mensen hadden ogen op steeltjes 
als ze ons zagen. Een gezin met zes kinderen, allemaal donker. Dat was ongekend.' 

Eind jaren dertig verhuisden haar ouders van Suriname naar Curaçao. Daar was olie en Shell en meer banen. De 
vader van Noraly Beyer kwam terecht bij Shell, haar moeder zat in het onderwijs. Wie het zich kon permitteren 
stuurde zijn kinderen naar Nederland om te studeren. Op haar 12de ging ze naar het internaat in Roermond, bij de 
nonnen. 

'Alles was nieuw en spannend. Op Curaçao was ik al gewend aan een samenleving met verschillende mensen, 
zeker ook met Hollanders. Omgekeerd kenden ze dat hier niet. Mensen zoals ons kenden ze alleen van de 
missiekalender. Ik zat met twee andere kinderen uit de West op die kostschool. We waren de zwarte korrels in een 
pan met witte rijst.' 

Tot eind jaren zestig bleef ze in Nederland wonen. Tot ze een kind kreeg. 'Ik wilde dat mijn kind zou opgroeien in de 
vrijheid van de tropen. Niet in zo'n klein huis in Nederland.' 

In Suriname kwam ze te werken bij het televisiejournaal van STVS, de staatsomroep. 'De eerste paar jaar was ik 
euforisch over de onafhankelijkheid, net als iedereen. Toen kwam de coup in 1980. Mijn schoonvader, die in 
Hongarije de inval van de Russen had meegemaakt, waarschuwde al vanaf het begin. Hij zei dat het nooit goed 
afloopt met een land waar militairen de macht grijpen. Ik dacht: slechter kan niet. Van mij kregen ze the benefit of 
the doubt. 

'Al gauw ging de groep rond Bouterse zich dictatoriaal gedragen. Wij maakten al jaren een televisiejournaal, we 
wisten hoe dat werkte. Zij wisten alleen: als je de macht hebt, ben je de baas. Over mij en een andere collega 
zeiden ze dat we de revolutie niet hadden begrepen. De Decembermoorden waren de apocalyps. Tijd om te gaan. 

'Ik was veertien jaar weggeweest uit Nederland. De sfeer was totaal omgeslagen, alles was veranderd. Voordat ik 
wegging, werden wel al grapjes gemaakt over Surinamers. Dat ze de meiden afpakten en lui waren en zo hard 
lachten. Turken en Marokkanen had ik ook leren kennen. Die werden een beetje achter de dijk gehouden. Ze 
zouden toch teruggaan. 

'Ik denk dat het kwam door het aantal. Hoe meer er zijn, hoe ingewikkelder het wordt. Voordat ik wegging, had ik 
veel contact met Antillianen en Surinamers. Altijd in een gemengd gezelschap, dat ging op een natuurlijke manier. 
Dat mengen ging niet meer zo makkelijk, het was harder geworden. In Nederland was blokvorming ontstaan, die er 
nu nog steeds is. Het heeft ook te maken met het geloof, met de islam, waar in Suriname op een andere manier 
mee wordt omgegaan. 
Wat trof u verder aan? 
'Ik viel in een discussie onder Surinamers en Antillianen die zichzelf niet herkenden in de media. Ze riepen: waar is 
de zwarte Emmer? Fred Emmer was een nieuwslezer bij het NOS Journaal. Mensen namen mij mee naar 
bijeenkomsten waar werd geroepen dat het zo niet verder kon. In koor riep ik het mee: waar is de zwarte Emmer? 
Op de televisie was niets terug te zien van de verkleuring in de maatschappij. 

'De hoofdredacteur van het NOS Journaal, Peter Brusse, had lange tijd in Engeland gewoond. Daar waren en zijn 
ze verder dan in Nederland. Toen er een plek vrij kwam doordat Fred Emmer stopte, vond de hoofdredacteur dat 
zijn opvolger zwart moest zijn. Ik had dit werk eerder gedaan, ze kwamen bij mij terecht. Ik weet nog dat ik tijdens 
de sollicitatie zoiets zei als: zo zo, gaan jullie eindelijk op zwart? Toen moesten ze wel lachen.' 
U vond het geen bezwaar dat u werd gekozen omdat u zwart bent? 
'Ik vond en vind nog altijd dat functies in het openbare leven een goede afspiegeling van de maatschappij moeten 
zijn. Er was niets. Als ik dan de kans kreeg om er iets aan te doen, moest ik niet flauw zijn.' 
Bent u zich bewust van de historische betekenis? 
'Dat is lastig om over jezelf te zeggen. Ik vind het vooral jammer dat het niet doorzet. Hoeveel zijn er nu? Overal 
wordt gezegd: ze zijn er niet. Bij de televisie, in het theater. Het is een taboe dat geen taboe zou moeten zijn. Maar 
iemand moet het managen, die verschillende culturen. In de hectiek van de dag is daar vaak geen tijd voor. 

'Toch zouden ze actiever moeten zoeken, zich inleven in andere culturen. Voor mensen met een andere afkomst, 
die wel hier zijn geboren en getogen, blijft het leven toch anders dan voor iemand die elke middag om vier uur een 
kopje thee kreeg van zijn moeder. Ik begrijp dat het makkelijk is steeds maar weer terug te vallen op je eigen 
bastion. Als het geloof erbij wordt gehaald, is het helemaal ingewikkeld. Maar als we verder willen, zullen we toch 
zwaarder moeten inzetten op wederzijds begrip.' 

Nederlands 

Ik ben Nederlands, dat is een wezenlijk onderdeel van wie ik ben. Als je vraagt of ik een Nederlander ben, zeg ik ja. 
Maar als je vraagt of ik me een Surinamer voel, of een Antilliaan, zeg ik ook ja. Ik ben gewoon een kind van het 
koninkrijk. 

Eten 

Dan neig ik toch naar het Surinaamse. Heri Heri. Pom. Het is wel belangrijk wie de pom heeft gemaakt. 

Muziek 

Van klassiek tot fado tot Afrikaans, Cubaans, bachata. 

Beste vriend 

Mijn vriendin, ik noem geen namen. Ze is Surinaams, ja. 

Noraly Beyer  (Curaçao, 1946) was van 1985 tot 2008 presentatrice van het NOS Journaal. 'Op straat komen nog 
altijd mensen naar me toe om te vertellen hoe belangrijk het voor ze was. Ook Turken en Marokkanen. Dat vind ik 
schattig, omdat ik zie dat ze het menen. Toen ik net was gestopt, vroegen vooral Surinamers: wat nu? Ik was 
trouwens niet de allereerste. Begin jaren zestig heeft Eugènie Herlaar het NOS Journaal gepresenteerd. Die was 
wat lichter dan ik, ook geboren op Curaçao en opgegroeid in Nederland. In die tijd vielen ze niet over haar kleur, 
maar over het feit dat een vrouw het NOS Journaal presenteerde. 





In gesprek 

Schrijver Robert Vuijsje (Alleen maar nette mensen, Beste vriend) gaat voor V in gesprek met bekende en minder 
bekende Nederlanders over de rol die hun afkomst speelt in hun leven. In komende afleveringen interviewt hij 
rapper Mr. Polska (Pools) en presentatrice Sylvana Simons (Surinaams). 
'Ik was veertien jaar weg geweest uit Nederland. De sfeer was totaal omgeslagen, alles was veranderd' 
 
Graphic

 
Noraly Beyer
Robin De Puy
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Hindus + Hinduism (94%); Sex + Gender Issues (87%); Ethnic Groups (87%); Immigration (80%); 
Diseases + Disorders (71%); Muslims + Islam (70%); Educational Institution Employees (63%); Economic 
Development (63%) 
 

Industry: Broadcast Advertising (70%); Broadcasting Industry (70%); Public Broadcasting (70%) 
 

Load-Date: September 16, 2014

 
End of Document





Het drama Obama
de Volkskrant
17 september 2014 woensdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 35
Length: 782 words
Byline: DERK JAN EPPINK
Body


De meerderheid van de Amerikanen (52 versus 42 procent) beschouwt het presidentschap van Barack Obama als 
een 'mislukking', aldus een recente opiniepeiling van The Washington Post. Zijn aanzien is inzake buitenlands- en 
veiligheidsbeleid zelfs ingestort. De opkomst van IS en de onthoofding van twee Amerikaanse journalisten vormden 
het keerpunt. De neergang van Obama is een combinatie van amateurisme en een ideologisch achterhaald 
wereldbeeld. Mogelijk oogst hij begin november een Senaat met een Republikeinse meerderheid. 

In de zomer van 2007 woonde ik een CNN- debat bij tussen Democratische presidentskandidaten in de citadel van 
Charleston, in South Carolina. De toenmalige senator Obama zei dat hij de hand wilde uitsteken naar de 
'tegenstanders' van de VS, zoals Iran, Noord-Korea, Venezuela. Zijn opponenten, onder wie Hillary Clinton, 
noemden dat 'naief' en dachten dat Obama het niet meende. 

Obama meende het wel omdat zijn wereldbeeld ervan uitgaat dat Amerikaanse dominantie de oorzaak is van 
wereldproblemen. Volgens de Amerikaanse publicist van Indiase afkomst, Dinesh D'Souza, ontleent Obama zijn 
ideologische drijfveer aan zijn vader, Barack Obama sr., die het kolonialis-me bestreed. Obama's autobiografie heet 
dan ook Dreams from my Father. De wereld is intussen gedekoloniseerd, maar volgens Obama speelt Amerika een 
neokoloniale rol. Ergo: het moet zwakker worden, zich terugtrekken en zich beperken tot 'leading from behind'. In 
de VS werd Obama gevormd door een intellectueel klimaat met bijvoorbeeld de Palestijnse professor Edward Said 
en dominee Jeremiah Wright. D'Souza schrijft in zijn recente boek America, imagine a world without her: 'Obama is 
de eerste Amerikaan-se president wiens ideologie is gevormd door radicalen uit de jaren zestig.' 

Obama deed als president wat hij in Charleston aankondigde. In de Syrische burgeroorlog deed hij niets. Vorig jaar 
trok hij een 'rode lijn' tegen het inzetten van chemische wapens, maar toen Assad dat toch deed, bleef Obama 
passief. In 2009 voltrok zich in Iran een 'groene revolutie' tegen het regime van de ayatollahs. Obama gaf zelfs 
geen morele steun maar sprak wel respectvol over de 'Islamitische Republiek Iran'. Zijn Iranbeleid wordt 
grotendeels bepaald door Valerie Jarrett, zijn naaste vertrouwelinge die is opgegroeid in Iran en in het Witte Huis bij 
de familie Obama inwoont. Zij is de invloedrijkste adviseur; in een soort Raspoetin-rol. 

Obama trok de Amerikaanse troepen versneld terug uit Irak en doet hetzelfde met Afghanistan. In 2007 zei de 
toenmalige president Bush dat die terugtrekking zou leiden tot een implosie van de Irakese politieke structuren en 
een open terrein voor terroristen. 'Amerika wordt dan gedwongen weer naar Irak terug te keren', aldus Bush. 
Precies dat gebeurt nu. In het Syrische en Iraakse vacuum is Islamitische Staat geboren. De problemen 
verminderden niet omdat er 'minder Amerika' was. 

Het duurde zelfs lang eer Obama het gevaar van IS onderkende. Tijdens zijn zes jaar als president besteedde hij 
400 dagen aan fondswerving en bijna 200 dagen aan golfen. Wereldpolitiek leek een vervelende onderbreking. Na 
de onthoofding van James Foley gaf Obama een persconferentie vanaf zijn vakantiebestemming. Tien minuten 
later stond hij weer vrolijk op de golfbaan. Amerikanen waren onthutst; het was Obama's zelfontmaskering. Stel dat 
premier Rutte tijdens de crisis rondom MH-17 een persconferentie zou geven vanaf een golfbaan in Wassenaar om 
nadien weer rustig een balletje te slaan. Dat zou slecht vallen. 

Obama moet nu doen wat hij ideologisch bestreed: een militaire coalitie leiden. Traditionele bondgenoten heeft hij 
van zich vervreemd. Israël is voor hem een kolonialist pur sang, in Egypte steunde hij de Moslimbroeders en 
Saoedie-Arabië negeerde hij volledig. De Iraakse ex-premier Maliki kreeg Obama zelden aan de lijn. Dat overkwam 
ook de Afghaanse president Karzai. Bush had in 2003 37 bondgenoten die 25 duizend militairen leverden. Bij 
Obama houden sceptische bondgenoten liever een slag om de arm en beperken ze zich tot symbolische 
toezeggingen. 

De omstandigheden dwingen Obama tot actie, want begin november kiest Amerika een nieuw Congres. De 
Republikeinen behouden hun meerderheid in het Huis van Afgevaardigden. De Democratische meerderheid in de 
Senaat staat echter onder druk. Voor een meerderheid hebben de Republikeinen een winst van 6 zetels nodig en 
het zal erom spannen. Obama roept mogelijk een Republiekijns Congres over zich af omdat hij zich te halsstarrig 
vastklampte aan een wereldbeeld uit de jaren zestig. 
Derk Jan Eppink 
is senior fellow bij het London Policy Center in New York. 
Obama klampte zich aan een wereldbeeld vast uit de jaren zestig 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (80%); Heads Of State + Government (74%) 
 

Company:  GRAHAM HOLDINGS CO (58%);  NASH HOLDINGS LLC (58%) 
 

Load-Date: September 16, 2014

 
End of Document





Grote brand van Leeuwarden: schuld van Irakees of gemeente?
de Volkskrant
17 september 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 15
Length: 564 words
Byline: VAN ONZE VERSLAGGEEFSTER ANA VAN ES
Body


Hoewel volgens de Inspectie Veiligheid en Justitie meerdere betrokkenen verantwoordelijk zijn voor de grote 
stadsbrand in Leeuwarden in 2013, vervolgt het Openbaar Ministerie (OM) slechts één man: verdachte Abdulbaset 
B. (39) uit Irak. B. hoorde dinsdag zes maanden cel tegen zich eisen. 
Bij de brand in Leeuwarden kwam een 24-jarige student, Idsart Otte, om het leven. De vuurzee kon zo verwoestend 
uitwerken door onder meer nalatigheid van de overheid, blijkt uit onderzoek van de Inspectie Veiligheid en Justitie. 
De gemeente Leeuwarden verzuimde ruim een kwart eeuw lang te controleren op brandveiligheid. De 
pandeigenaren - onder wie een plaatselijk gemeenteraadslid - verhuurden een complex dat niet voldeed aan de 
'absolute ondergrens' daarvan. 

Maar in het beklaagdenbankje in Leeuwarden zit dus alleen winkelbediende B., een uitgeprocedeerde asielzoeker. 
Hij spreekt geen Nederlands. Op die bewuste oktoberzaterdag was hij aan het werk in modezaak Hajarita Fashion 
aan De Kelders in Leeuwarden, hartje historische binnenstad, als hij even voor half vijf 's middags iets ruikt. Een 
vreemde geur, uit de gaskachel die als verwarming dient in de winkel vol synthetische kleding. 

Een half uur later zijn vijf winkels en elf woningen afgebrand, waaronder het geboortehuis van Mata Hari. Op de 
achtergelegen binnenplaats stikt student Idsart Otte in de rook. 

Ja, er zijn 'tekortkomingen' gesignaleerd aan het adres van de gemeente en de eigenaar van het pand, erkent de 
officier van justitie. Maar alleen B. valt strafrechtelijk iets te verwijten: dood door schuld. Want hij had via 
Marktplaats een tweedehands gaskachel op de kop getikt om de winkel te verwarmen. 'Deze gaskachel had niet in 
deze winkel mogen branden, dat is de kern.' 

Het kacheltje dat B. via internet scoort - een campingmodel - staat volgens getuigen pal naast een rek vol 
goedkope synthetische kleding. Als B. een brandlucht ruikt, probeert hij de kachel nog uit te draaien, maar een 
steekvlam zet de winkel in lichterlaaie. Blussen lukt niet meer. B. ontvlucht met brandwonden de zaak. 

Ja, in hoeverre is dat verboden, een gaskachel in een kledingwinkel? De officier van justitie vindt het 'onvoorzichtig' 
en dus verwijtbaar. 'Maar in Nederland is het gebruik van gaskachels in winkels gewoon toegestaan', zegt de 
advocaat van B. 

Niet alles is B. te verwijten. Er zijn immers die andere betrokkenen - de gemeente, de pandeigenaar - die niet in het 
beklaagdenbankje zitten. De rechtbankvoorzitter leest een verklaring voor van een buurvrouw van de omgekomen 
student. Het huis had geen vluchtwegen. De eigenaar negeerde klachten daarover. 

'Ja', zegt de rechter, 'dit zit ook in het dossier.' 

Terwijl Abu B. in de rechtbank met behulp van een Arabische tolk zijn verhaal doet, geeft de Leeuwarder 
burgemeester Ferd Crone (PvdA) een persconferentie op het stadhuis, over het rapport waarin de Inspectie 
Veiligheid en Justitie de gemeente de les leest over handhaving van brandveiligheidsnormen. 

Dat rapport verscheen al in juli. Maar nu pas, op de dag dat Abdulbaset B. terechtstaat, acht de burgemeester het 
moment gekomen om te reageren. De gemeente komt met een 'actieplan' en gaat 'extra inspecties' uitvoeren op 
het gebied van brandveiligheid. 

In de rechtszaal laat B. weten: 'Ik wil mijn excuses aanbieden aan de familie van het slachtoffer.' 

De rechter: 'Dat gaan we noteren.' De uitspraak is op 7 oktober. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Public Prosecutors + Defenders (94%); Justice Departments (94%); Lawyers (82%); Law Enforcement 
(80%); Law Courts + Tribunals (78%); Judges (67%) 
 

Load-Date: September 16, 2014

 
End of Document





Leden van de Staten-Generaal,
de Volkskrant
17 september 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 2428 words
Body


Troonrede 
Het kan altijd beter. Leiders van oppositiepartijen herschrijven de passage in de Troonrede die hen het meest tegen 
de borst stuit. En geven een korte reactie op de tekst als geheel. De PVV had helaas geen tijd om mee te doen. 
In de zomer van 2014 bleek andermaal dat vrijheid en veiligheid kwetsbaar zijn - ook in ons deel van de wereld, ook 
in Nederland. Op 17 juli trof een verschrikkelijk lot de 298 inzittenden van vlucht MH17, onder wie 196 landgenoten. 
Daardoor wordt de feestelijke traditie van Prinsjesdag dit jaar omgeven door een rouwrand van verdriet. De 
vliegramp boven Oekraïens grondgebied heeft velen direct geraakt, ook in uw verenigde vergadering, en ons allen 
diep geschokt. In heel het land waren mensen zichtbaar één, in stilte en rouw. Die betrokkenheid en saamhorigheid 
bieden troost aan iedereen die een groot persoonlijk verlies moet verwerken. 

De ramp met MH17 en de situatie in Oekraïne en het Midden-Oosten maken duidelijk hoe in de wereld van 
vandaag alles met alles samenhangt. Wij leven in een open en internationaal georiënteerd land dat door 
persoonlijke, economische, politieke en culturele banden actief deel uitmaakt van de wereldgemeenschap. Dat 
brengt ons veel goeds, maar het gaat ook gepaard met reële risico's en kwetsbaarheden. Conflicten die zich 
duizenden kilometers ver weg afspelen, roepen in ons land emoties en reacties op. Dat is niet nieuw, maar in een 
tijd waarin iedereen de wereld via de smartphone in zijn hand heeft, is de maatschappelijke impact groter en sneller 
merkbaar. 

De situatie in Noord-Irak, Syrië en Gaza leidt in ons land tot spanningen en tot gevoelens van onmacht en 
onveiligheid. De haat die elders in de wereld mensen in het verderf stort, mag niet overslaan naar onze straten. 
Ook in economisch opzicht hebben geopolitieke ontwikkelingen direct hun weerslag op onze samenleving. Een 
recent voorbeeld zijn de negatieve gevolgen voor het Nederlandse bedrijfsleven van de wederzijdse economische 
sancties van de Europese Unie en Rusland. De veerkracht van de samenleving en de economie wordt door dit alles 
op de proef gesteld. Om daar tegenwicht aan te bieden, zijn een vaste koers en duidelijke keuzes nodig. De 
regering is dankbaar dat hiervoor politiek en maatschappelijk draagvlak bestaat, en zij blijft daaraan werken. 

De regering staat pal voor de grondrechten en vrijheden van mensen en grijpt in als grenzen worden overschreden. 
Haat zaaien, dreigen met geweld of discriminatie van bevolkingsgroepen zal onder geen enkele omstandigheid 
worden getolereerd. Iedere inwoner van ons land moet zich veilig en beschermd weten. Iedere inwoner van ons 
land moet zich vrij voelen om uit te komen voor zijn of haar geloof, geaardheid en levensovertuiging. Het tegengaan 
van extremisme en intolerantie is een kerntaak van de overheid. Veel kracht komt uit de samenleving zelf. Ouders, 
scholen, sportclubs en andere partijen zijn nodig om radicalisering te voorkomen. Nederland is op dit vlak 
weerbaar, bouwend op een lange traditie van vrijheid en saamhorigheid. 

Bescherming van de Nederlandse rechtsstaat is niet alleen een binnenlandse aangelegenheid. Een actief 
buitenlands beleid, gericht op vrede en veiligheid in landen en regio's waar deze in het gedrang zijn, is relevant en 
in ons belang. Die verantwoordelijkheid kunnen we alleen waarmaken in nauwe samenwerking met onze 
internationale partners in de Europese Unie, de NAVO en de Verenigde Naties. Nederland is zich van oudsher zeer 
van die opdracht bewust. Niet voor niets staat bevordering van de internationale rechtsorde in onze Grondwet. Aan 
die opdracht wordt vorm en inhoud gegeven door mensen en middelen beschikbaar te stellen voor missies zoals 
die in Mali en de antipiraterijmissie voor de Afrikaanse kust. Alle uitgezonden Nederlandse militairen verdienen 
groot respect. 

Met het oog op de toenemende spanningen in de wereld en de verantwoordelijkheden die daaruit voortvloeien, 
verhoogt de regering de defensie-uitgaven. Het budget groeit structureel met 100 miljoen extra per jaar. Dit is een 
trendbreuk met het verleden. Ook stelt de regering eenmalig extra geld beschikbaar voor internationale noodhulp 
en de opvang van vluchtelingen in de regio. Zo geeft Nederland steun aan de grote groep ontheemden die van 
huis en haard worden verdreven om wie ze zijn of om wat ze geloven. Nieuwe dreigingen zoals de uitbraak van het 
ebolavirus in West-Afrika vragen een internationale aanpak en noodhulp ter plaatse, om verdere verspreiding tegen 
te gaan. 

In eigen land werkt de regering aan structureel herstel en groei van de economie en werkgelegenheid. Daarvoor 
zijn nodig: gezonde overheidsfinanciën, een evenwichtige inkomensverdeling, een houdbaar stelsel van sociale- en 
oudedagsvoorzieningen, een goed functionerende arbeidsmarkt en woningmarkt, een toekomstgericht 
onderwijsstelsel en betaalbare en toegankelijke zorg. Het oog van de regering is daarbij ook gericht op 
samenwerking met de Caribische delen van het Koninkrijk, om daar eveneens een duurzame ontwikkeling van de 
samenleving te bevorderen. 

Toegang tot goede zorg is voor veel Nederlanders het bewijs van de kwaliteit van de samenleving. Nederland heeft 
een van de beste en meest toegankelijke zorgstelsels ter wereld. Het is in het belang van alle mensen in ons land 
dat dit zo blijft. Goede zorg is een onmisbare basisvoorziening. Feit is dat de kosten van onze zorg harder groeien 
dan onze economie. Daarom zijn met alle partijen uit de zorg afspraken gemaakt over vergroting van het 
kostenbewustzijn, tegengaan van verspilling en de aanpak van fraude. Zo worden besparingen bereikt met behoud 
van kwaliteit. De kostenontwikkeling valt dit jaar voor het eerst sinds vele jaren mee ten opzichte van de 
oorspronkelijke ramingen. Die gingen uit van een stijging met 16 miljard euro tussen 2013 en 2017. Door het 
ingezette beleid zal de stijging per saldo uitkomen op 6 miljard euro. 

Per 1 januari 2015 gaan taken in de thuiszorg en de jeugdzorg en voorzieningen voor mensen met een 
arbeidsbeperking over naar gemeenten. Door dit dicht bij mensen te organiseren, wordt bureaucratie aangepakt en 
kan beter rekening worden gehouden met specifieke behoeftes en voorkeuren. Het doel is een flexibel stelsel van 
goede en toegankelijke voorzieningen dat aansluit bij de behoeftes en keuzevrijheid van het individu. Ook zo 
versterken we de veerkracht van Nederland. 

Overheden en bedrijven spannen zich in 2015 in om zoveel mogelijk mensen met een arbeidsbeperking in een 
reguliere baan aan de slag te krijgen. Voorzieningen in de thuiszorg en de jeugdzorg blijven beschikbaar, maar 
mensen krijgen wel te maken met andere voorwaarden en aanpassingen in de dienstverlening. Dat vraagt veel van 
hen en kan tot onzekerheid leiden. Juist daarom is alles erop gericht deze veranderingen de komende jaren in 
goede banen te leiden. Door het verstrekken van een toelage voor huishoudelijke hulp houden veel medewerkers 
hun baan en blijven zij het vertrouwde gezicht voor hun cliënten. In het besef dat bij een operatie van deze omvang 
niet alles foutloos kan verlopen, zet de regering zich intensief in om invoeringsproblemen tot een minimum te 
beperken, samen met de gemeenten en samen met de mensen en organisaties die voorzieningen verzorgen en 
ontvangen. Daarvoor is in 2015 400 miljoen euro extra beschikbaar. De energie en daadkracht waarmee aan deze 
grote veranderingen wordt gewerkt, verdienen waardering en boezemen vertrouwen in. 

De Nederlandse economie toont zich veerkrachtig. Het is hoopgevend dat, na een aantal jaren van krimp en 
stijgende werkloosheid, ons land voorzichtig weer de weg omhoog vindt. Het overheidstekort daalt in 2015 naar 
verwachting tot 2,2 procent van het bruto binnenlands product. Daarom zijn geen nieuwe bezuinigingen nodig en 
hoeft voor ongeveer een miljard euro aan eerder voorgenomen lastenverzwaringen voor burgers niet te worden 
doorgevoerd. 

In 2015 wordt de loonbijstelling in de publieke sector volledig uitgekeerd. Na een nullijn van jaren kunnen de 
inkomens van leraren, politieagenten, militairen en ander overheidspersoneel weer meestijgen met de 
loonontwikkeling in de markt. 

In vergelijking met veel andere landen blijft de economische uitgangspositie van ons land sterk. Met een blik op 
mondiaal toonaangevende topsectoren als landbouw en voedsel, logistiek, de creatieve industrie en water is er 
zeker reden tot optimisme. Tegelijkertijd is het economisch herstel in ons land broos en afhankelijk van 
economische ontwikkelingen in de rest van de wereld, vooral in belangrijke partnerlanden in de Europese Unie. 

Het grootste zorgpunt van de regering is en blijft de hoge werkloosheid, die veel mensen en hun families direct treft. 
Daar ligt voor de regering de allerhoogste prioriteit. Mensen die hun baan verliezen of dreigen te verliezen, krijgen 
zoveel mogelijk middelen aangereikt om aan de slag te blijven of een nieuwe baan te vinden. 

De overheid blijft zich, samen met de onderwijssector, vakbeweging en bedrijven, inspannen voor scholing en 
begeleiding van werk naar werk, en voor meer leer-werktrajecten specifiek voor jongeren. Een extra maatregel die 
op korte termijn effect kan hebben, is verruiming van de mogelijkheden om tijdelijk te werken of een kansrijke 
technische opleiding te volgen met behoud van een WW-uitkering. Deze zogeheten brug-WW verkleint de risico's 
voor werkgevers bij het in dienst nemen van medewerkers en verhoogt de kans op werk voor hen die al langere tijd 
thuiszitten. Verder wordt het recht op kinderopvangtoeslag bij ontslag met drie maanden verlengd tot een half jaar. 
Daardoor kunnen mensen zich voor een langere periode volledig richten op het vinden van een nieuwe baan. Het 
lage btw-tarief voor de bouw wordt verlengd tot 1 juli 2015, als impuls voor de werkgelegenheid in de bouw. 

Het stimuleren en benutten van jong talent is cruciaal voor toekomstige economische groei. De afgelopen jaren 
heeft de regering forse stappen gezet om de kwaliteit van het onderwijs en het onderwijspersoneel te verhogen en 
de aansluiting tussen het beroepsonderwijs en de arbeidsmarkt te verbeteren. Met de hervorming van de 
studiefinanciering en de introductie van het studievoorschot komt op termijn 1 miljard euro vrij voor beter hoger 
onderwijs. Dit geld wordt onder andere ingezet voor meer contacturen, intensievere begeleiding van studenten en 
het bevorderen van excellentie. De ov-kaart blijft bestaan en komt beschikbaar voor alle mbo'ers. In aansluiting op 
gemaakte afspraken met de onderwijssectoren investeert de regering daarnaast extra in het primair, voortgezet en 
beroepsonderwijs. Daarbij staat werken aan vakmanschap centraal, met veel aandacht voor de leraar zelf, maar 
bijvoorbeeld ook door een eigentijds meester-gezelsysteem in het mbo te ontwikkelen. 

Om de innovatiekracht van ons land te versterken, stelt de regering een 'toekomstfonds' in voor kredietverlening 
aan innovatieve mkb'ers. De rendementen van het fonds komen beschikbaar voor uitgaven aan fundamenteel en 
toegepast onderzoek. Deltatechnologie is een van de innovatieve sectoren waarin ons land internationaal koploper 
is. De fysieke bescherming van ons land tegen het water kent een lange traditie. Het Deltaplan dat tegelijk met de 
begroting van 2015 wordt gepresenteerd, maakt ons land veiliger en geeft de Nederlandse watersector een stevige 
impuls. 

De aanpak van onnodige regels die ondernemers en particulieren in de weg zitten, blijft een belangrijke doelstelling 
van het regeringsbeleid. In het nieuwe parlementaire jaar wordt besloten over de Omgevingswet, die procedures 
rond de bouw van woningen, kantoren en infrastructuur sterk vereenvoudigt en versnelt. 

Voor de langere termijn werkt de regering aan een herziening van het belastingstelsel. De doelstelling is tweeledig: 
een forse vereenvoudiging en het stimuleren van werkgelegenheid. Dat laatste kan door de lasten op arbeid te 
verlagen. De inzet van de regering is dat hierdoor de baankans van mensen aan de onderkant van de arbeidsmarkt 
groeit en dat iedereen die werk vindt er ook echt op vooruit gaat. Voor kleine ondernemers wordt het aantrekkelijker 
om mensen in dienst te nemen. 

Nederland is een exportland en veel buitenlandse bedrijven zijn hier gevestigd. Binnenlandse groei en banen 
ontstaan voor een groot deel in het buitenland. De regering wil daarom het beleid gericht op een aantrekkelijk 
investeringsklimaat en actieve ondersteuning van het exporterende bedrijfsleven versterken. De ambitieuze agenda 
met handelsmissies wordt met kracht doorgezet. Exportkredieten worden meer gericht op opkomende economieën 
en bedrijven krijgen makkelijker toegang tot deze kredieten. 

In Europees verband blijft de regering zich inzetten voor versterking van de interne markt en voor 
begrotingsdiscipline en structuurversterkende maatregelen binnen de lidstaten. Dit zijn basisvoorwaarden voor een 
sterke Europese economie. Kansen op economische groei liggen onder meer op het terrein van de digitale markt, 
de energiemarkt en de lopende onderhandelingen over vrijhandelsakkoorden met de Verenigde Staten en andere 
landen. 

Europese samenwerking moet gericht zijn op die terreinen waar gezamenlijk optreden echt waarde toevoegt. Dat is 
ook de kern van de strategische agenda voor de komende vijf jaar, die als uitgangspunt dient voor het 
werkprogramma voor de nieuwe Europese Commissie. Daarin zijn belangrijke grensoverschrijdende thema's 
opgenomen als de interne markt, het energie- en klimaatbeleid en de aanpak van de georganiseerde misdaad, 
inclusief cybercrime. Eerlijk werk in Europa vraagt om gelijk loon voor gelijk werk binnen iedere lidstaat. De regering 
maakt zich daar hard voor en zal de strijd tegen schijnconstructies opvoeren. 

Leden van de Staten-Generaal, 

Dit jaar vieren we tweehonderd jaar Prinsjesdag. Ons land heeft zich in die twee eeuwen steeds veerkrachtig en 
saamhorig getoond als omstandigheden daarom vroegen - ook deze zomer weer. De regering blijft vastberaden 
werken aan een vitale en weerbare samenleving, economisch herstel en groei van de werkgelegenheid. De 
ingezette hervormingen leggen een fundament onder de toekomst van ons land. Het werken aan deze opdracht 
vindt plaats in een turbulente en onzekere internationale omgeving en in het besef dat vrijheid, veiligheid en 
welvaart nauw met elkaar verbonden zijn. Ook uw werk zal daar in het nieuwe parlementaire jaar door worden 
getekend. U mag zich gesteund weten door het besef dat velen u wijsheid toewensen en met mij om kracht en 
Gods zegen voor u bidden. 
Dit is de tekst van de gehele Troonrede zoals Koning Willem-Alexander die gisteren uitsprak. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Economic Development (94%); Labor Force (69%); Developing Countries (64%); Social Security (64%); 
Consumption (61%) 
 

Load-Date: September 16, 2014

 
End of Document





Mooi ironisch
de Volkskrant
17 september 2014 woensdag

 
Copyright 2014 De Persgroep Nederland BV All Rights Reserved
 
 
Section: V RTV; Blz. 12
Length: 604 words
Byline: KEVIN TOMA
Body


Film TIPS 
Hitch (Andy Tennant, 2005) 
RTL5, 20.30-23.00 uur. 
Als een soort superheld waart hij door New York. De date doctor, in te schakelen door alle mannen die niet weten 
hoe ze aan de vrouw moeten komen. Door hem laten ze zich door hun eerste drie afspraakjes loodsen, en met 
succes: Hitch (Will Smith) weet wat vrouwen willen, dus dat je naar ze moet luisteren en op welk moment je met 
een attent gebaar of goed glas wijn moet komen. 
Smith is het hoofdpersonage waar regisseur Andy Tennant zijn behoorlijk fijne romantische komedie aan ophangt, 
Eva Mendes is de vrouwelijke heldin. Zij speelt roddel-journaliste Sarah, die al jaren doelbewust droogstaat, maar 
door toeval Hitch op haar pad krijgt en dan onvermijdelijk ontdooit. Het klikt tussen Smith en Mendes, maar ze 
krijgen dan ook leuk materiaal aangereikt door scenarioschrijver Kevin Bish. 
Hij zorgt ervoor dat Hitch aan alle regels van de romantische komedie voldoet zonder te voorspelbaar of routineus 
te zijn, en legt de acteurs dialogen in de mond die niet overdreven klef bekken. Bovendien maken situaties die in 
sentimentaliteiten dreigen te ontsporen, net op tijd een ironische draai. Zoals wanneer Hitch Sarah meeneemt naar 
het immigrantenmuseum op Ellis Island, en haar trots op de handtekening van haar overgrootvader wijst, in een 
aanmeldingsboek. De muziek zwelt al ontroerend aan, tot Sarah een onbedaarlijke huilbui krijgt omdat haar 
overgrootvader een seriemoordenaar was. Klinkt flauw op papier, maar Tennant en zijn spelers hebben vat op de 
materie, ook als het script inzakt. Door de enthousiaste enscenering lijkt Hitch bovendien soms een musical waarin 
niemand zingt. 
The Wiz (Sidney Lumet, 1978). 
RTL8, 20.30-23.15 uur. 
New York: een stad zo groot en rijk dat hij voor regisseur Sidney Lumet nooit uitgeput kon raken. Complete wijken 
bewaarde hij voor zijn volgende films, zei hij in 1982 tegen filmjournalist Michel Ciment. 'Als ik een film in Rusland 
draai en ik heb geen tijd meer om daar alles op te nemen, dan ken ik een plek in Brooklyn die precies op Moskou 
lijkt en ga ik daar de ontbrekende takes draaien. Hetzelfde geldt voor Parijs en Londen.' 
Het gros van Lumets 44 films speelt zich af in New York: zo wordt de stad een wazig droomdecor in The Wiz. In 
deze volgens velen mislukte musical toont een 20-jarige Michael Jackson zijn dans- en acteerkwaliteiten, terwijl de 
eigenlijk wat te oude Diana Ross de hoofdrol van Dorothy speelt. Hoewel het basismateriaal hetzelfde is als dat van 
The Wizard of Oz (1939), bleef Lumet zo veel mogelijk uit de buurt van de musicalklassieker. 'Zij waren blank, wij 
zijn zwart', zei hij. En: 'Zij waren in Kansas, wij in New York.' 
Rogue (Greg McLean, 2007). 
RTL7, 22.15-00.15 uur. 
Leuke Australische B-film. Een handvol toeristen maakt een boottochtje door het ruige Australische binnenland, met 
als doel zo veel mogelijk krokodillen te spotten. Laat hen nou net het territorium van een extreem groot en bijzonder 
bloeddorstig krokodillen-exemplaar binnenvaren, dat meteen korte metten met hun bootje maakt. 
Terwijl het bootje steeds dieper de wildernis in drijft, vindt regisseur-scenarist Greg McLean (Wolf Creek) precies de 
juiste cadans van totaalshots en suggestieve close-ups van rimpelend (of juist griezelig glad) wateroppervlak, van 
dialoog en doodse stilte. 
De rol van Sarah zou volgens Will Smith oorspronkelijk door een blanke actrice worden gespeeld. De producers 
wilden echter geen interraciale relatie, maar ook geen zwarte actrice, omdat ze bang waren dat het blanke 
bioscooppubliek dat niet zou trekken. Daarom werd voor een compromis gekozen met de Cubaans-Amerikaanse 
Eva Mendes. 
 
Graphic

 
Will Smith en Eva Mendes in Hitch.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (75%); Film (69%); Theater + Drama (62%) 
 

Industry: Entertainment + Arts (94%); Movie Industry (78%) 
 

Load-Date: September 16, 2014

 
End of Document





Amsterdam wil lager aantal vluchtelingen huisvesten
de Volkskrant
18 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 499 words
Byline: VAN ONZE VERSLAGGEVERS HARMEN BOCKMA EN CHARLOTTE HUISMAN
Body


De stad Amsterdam wil vanaf komend jaar minder vluchtelingen met een verblijfsvergunning toegewezen krijgen 
om te huisvesten, gezien de woningnood. 'Wij redden het niet', zegt SP-wethouder Laurens Ivens van Wonen. Bij 
de verdeling van vluchtelingen over gemeenten zou volgens hem ook de beschikbaarheid van woningen moeten 
meespelen. Nu is alleen het aantal inwoners bepalend. 
Amsterdam heeft de opdracht dit jaar nog 695 vluchtelingen onderdak te bieden, terwijl in 2014 slechts 5.500 
sociale huurwoningen vrijkomen. Met onder anderen de ruim duizend woningzoekenden die om medische en 
sociale redenen voorrang krijgen en de 850 gedwongen verhuizers vanwege stadsvernieuwing, blijven er volgens 
Ivens nauwelijks woningen over voor de 'gewone' woningzoekenden die jarenlang op de wachtlijst staan. 

Gezamenlijk moeten de gemeenten nog ongeveer tienduizend vluchtelingen huisvesten. Ook veel andere 
gemeenten lopen achter, maar Amsterdam het meest. Mede door de grotere toestroom van asielzoekers puilen de 
asielzoekerscentra uit. 

Wethouder Ivens beklemtoont dat de stad 'alles op alles' zet voor de huisvesting van zo veel mogelijk 
vluchtelingen, bijvoorbeeld door de regels te versoepelen omtrent woningdelen. 'Vluchtelingen die dat willen 
maar ook starters zouden gezamenlijk bijvoorbeeld een duurdere woning kunnen huren in de vrije sector, zodat ze 
minder lang hoeven te wachten.' 

Ook gaat de stad de komende jaren duizenden nieuwe woningen bouwen. Ivens: 'Met al deze inspanningen blijft de 
woningmarkt krap. Ik kan het niet verantwoorden tegenover andere urgente woningzoekenden als vluchtelingen 
wel een huis krijgen. We moeten kijken of er gemeenten zijn die bijvoorbeeld meer huizen overhebben voor deze 
groep.' 
Uitkering 
Amsterdam gaat hierover in gesprek met de provincie Noord-Holland, het Rijk en de andere gemeenten. Aan het 
Rijk wil Ivens vragen of er compensatie mogelijk is voor gemeenten die meer vluchtelingen onderdak kunnen 
bieden. Veel van hen beginnen met een uitkering en dat kost geld. 

Staatssecretaris Teeven (Justitie) wil niet reageren op de voorstellen tot hij komende week met de Vereniging van 
Nederlandse Gemeenten heeft gesproken over de huisvestingsproblemen. 

Veel gemeenten met een minder gespannen woningmarkt willen niet een groter aantal vluchtelingen huisvesten 
om steden als Amsterdam te ontlasten. Rotterdam noemt het desgevraagd 'niet verstandig' omdat daarmee de druk 
op kwetsbare wijken in deze stad wordt verhoogd. 

'Dit lijkt ons geen middel om de krimp in onze gemeente op te lossen', zegt wethouder Meindert Joostens 
(ChristenUnie) van Delfzijl. Den Helder vindt dat deze gemeente al genoeg doet om de landelijke problematiek te 
verlichten, met het bieden van extra opvang aan asielzoekers. Burgemeester René Verhulst (CDA) van Goes wil 
wel meer vluchtelingen huisvesten, 'maar alleen mensen die meteen gaan werken'. Sittard-Geleen is daartoe ook 
bereid, maar alleen als de gemeente daarvoor een toereikende onkostenvergoeding krijgt van het Rijk. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Industry: Residential Property (77%) 
 

Load-Date: September 17, 2014

 
End of Document





[Zwarte Piet, gratis bier en de Vlootwet van Colijn...]*
de Volkskrant
18 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 470 words
Body


Zwarte Piet, gratis bier en de Vlootwet van Colijn. De fractieleiders in de Tweede Kamer haalden op de eerste dag 
van de Algemene Politieke Beschouwingen alles uit de kast. De scherpste dialogen van woensdag: 
Zijlstra vloert Bonte 
s 


Louis Bontes (Groep Bontes/Van Klaveren), nadat Halbe Zijlstra (VVD) heeft stilgestaan bij de ramp met vlucht 
MH17: 

'De VVD is de grootste regeringspartij, de VVD heeft 41 zetels, maar wat merkt de VVD-kiezer daar nu van? Het 
budget voor ontwikkelingshulp en asielzoekers met meer dan 0,5 miljard verhoogd. Een immigratierecord. Is de 
heer Zijlstra bereid zijn excuus aan te bieden aan al die VVD-kiezers?' 

Zijlstra: 'Ik denk dat de heer Bontes eerder zelf zijn excuus kan aanbieden als ik hoor dat hij met die interruptie 
komt terwijl ik spreek over zo'n situatie. Dan heeft hij echt niet begrepen wat er aan de hand is in de wereld (...) En 
het budget voor Ontwikkelingssamenwerking is niet verhoogd. Er is een noodfonds gecreëerd en dat lijkt mij ook 
zeer terecht gezien de omstandigheden in de wereld.' 

Bontes: 'De heer Zijlstra is de knecht, de Zwarte Piet van de PvdA-Sinterklaas, niet meer en niet minder.' 

Zijlstra: 'De heer Bontes is afkomstig uit de partij van de heer Wilders (...) Maar dit is toch wel een licht vervelende 
en slechte imitatie van de heer Wilders. Het origineel is toch altijd beter dan het kopietje.' 
Roemer zonder cijfers 
Diederik Samsom (PvdA), nadat SP-leider Emile Roemer heeft gepleit voor grote investeringen in de zorg en het 
onderwijs: 

'Ik word hier nu wel een beetje gallisch van. U doet allemaal voorstellen maar u zegt nergens om hoeveel het gaat 
en wat u precies wilt doen. Het blijft allemaal hangen. Het blijft gratis bier. Op terechte vragen van de collega's zegt 
u: er komt straks een tegenbegroting, maar die is nog niet doorgerekend. Hoe kan ik nu beoordelen of u hier een 
praatje voor de vaak staat te houden, of dat u constructieve voorstellen doet?' 

Roemer: 'Een terechte vraag. Ik zei al: ik haal 1,5 miljard binnen op de vermogensbelasting en door een 
verandering van de vermogensrendementswinsten, dan kunnen we daardoor de belasting op arbeid verlagen. Dat 
zijn concrete cijfers.' 

Samsom: 'Dan ben ik niet zo onder de indruk. U had het net over vele miljarden die gevonden moesten worden. 
Waar gaat u die vandaan halen?' 

Roemer: 'Ik zal er voor zorgen dat het lijstje er voor de tweede termijn ligt.' 

Samsom: 'Dat is heel mooi. Nu overvraag ik misschien een beetje, maar als we het in de lunchpauze kunnen doen, 
dan begin ik daarna aan mijn eerste termijn. Wellicht kunnen we dan nog wat meenemen met elkaar. Dan moet u 
wel even doorwerken.' 

Roemer: 'Ik ga maar door. Nee, ik wil daar toch nog even één ding op zeggen. Nee, ik ga gewoon door. U krijgt de 
cijfers, mijnheer Samsom, zoals altijd.' 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (94%); Teaching + Teachers (78%); Reports, Reviews + Sections (71%); Taxes + 
Taxation (68%); Nurses + Nursing (61%) 
 

Industry: Educational Services (78%); Media + Telecommunications (73%) 
 

Load-Date: September 17, 2014

 
End of Document





Migrantenbootje bij Sicilië gered
de Volkskrant
18 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 14
Length: 85 words
Body


Kustwacht Nederland 
Een vliegtuig van de Nederlandse Kustwacht heeft bij Sicilië een rubberboot aangetroffen met ongeveer 50 
migranten. Bij de reddingsactie die daarna op gang kwam, zijn de opvarenden door Italië opgepikt en aan land 
gebracht. De vondst werd woensdag bekendgemaakt door de kustwacht. Het vliegtuig is voor vier weken 
gestationeerd op het eiland Pantelleria, bij Sicilië, om te helpen bij het bewaken van de Europese buitengrenzen. 
Het vliegt dagelijks patrouillevluchten boven de Middellandse Zee. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Armed Forces (94%); Defense Departments (94%); Refugees (61%) 
 

Load-Date: September 17, 2014

 
End of Document





Ouderen zijn het gesprek van de dag
de Volkskrant
18 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 9
Length: 430 words
Byline: VAN ONZE VERSLAGGEEFSTER MAARTJE BAKKER
Body


Er was één partij die dinsdag na middernacht nog een mailtje liet bezorgen. 'Naar acht zetels in de peilingen!' was 
de boodschap. Je voelde de opwinding waarmee zojuist op de knop 'verzenden' was gedrukt. 

Die juichende partij was 50Plus. Met de terugkeer van Henk Krol is de partij terug in de politieke ring. 'Een kale kip 
wordt nu een poot uitgedraaid', kakelde Krol meteen op tv. En jawel: de ene na de andere oudere schreef zich in 
als lid, in totaal wel zestig. 'Zo'n sterke aanwas is lang geleden', liet de partij weten. 

De ouderen waren volop aanwezig tijdens de Algemene Politieke Beschouwingen. Ze vielen op in de cijfers die het 
kabinet deze week presenteerde. Bijna iedereen ging erop vooruit in koopkracht, maar de ouderen bleven steken 
op een ronde nul. Voor het zesde jaar op rij daalde hun koopkracht, wist het Nibud. De ouderen lijden bovendien 
onder de bezuinigingen op de zorg - of, zoals het woensdag heette: het minder meer uitgeven aan de zorg. 

De mannen van de oppositie wierpen zich onmiddellijk op als beschermheer van de ouderen. Niet alleen 50Plus, 
ook de SP en de PVV namen het voor hen op. 'Wat is Nederland?' begon SP-leider Emile Roemer zijn betoog. Om 
meteen te antwoorden: 'Goede zorg, fatsoenlijke pensioenen, een land waarin mensen rond kunnen komen.' En 
dus niet een land waarin 'tienduizenden ouderen op de wachtlijst staan voor een plek in een verzorgingshuis, terwijl 
tegelijkertijd massaal verzorgingshuizen worden gesloten'. 

De strijdkreet van Geert Wilders luidde dinsdag 'asielzoekers eruit, ouderen erin'. 'Er zitten massa's asielzoekers 
in de verzorgingstehuizen', zei de PVV-oprichter, 'en voor de ouderen, die ons land hebben opgebouwd, is geen 
plek meer. Als we een referendum houden, kiest 90 procent van de Nederlanders voor de koopkracht van ouderen 
en niet voor asielzoekers.' 

Henk Krol hield het bij de koopkracht en bij de zorg. 'De nul procent koopkrachtdaling van ouderen bestaat niet', zei 
hij. 'Hun treinkaartje is duurder geworden, hun zorgpremie is hoger geworden, het eigen risico is omhoog gegaan, 
de kabel is duurder geworden, alles is duurder geworden.' En met een grafstem tegen PvdA-voorman Diederik 
Samsom: 'Ouderen moeten straks noodgedwongen naar de andere gemeente verhuizen om de zorg te krijgen die 
ze nodig hebben.' 

De leiders van de regeringspartijen probeerden Krol onschadelijk te maken door te verwijzen naar het akkefietje 
met de pensioenen van de vroegere werknemers van Krol. 'Het maakt voor ouderen een groter verschil of hun 
werkgever pensioenpremies heeft afgedragen', diende Samsom Krol van repliek. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Senior Citizens (94%); Aging (90%); Children (63%); Nurses + Nursing (63%) 
 

Load-Date: September 17, 2014

 
End of Document





[Algemene politieke beschouwingen Wilders op bekend...]*
de Volkskrant
18 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 10
Length: 606 words
Body


Algemene politieke beschouwingen 
Wilders op bekend terrein 
Geert Wilders (PVV) in debat met Halbe Zijlstra (VVD) 

Wilders: 'Vindt de collega van de vvd dat de islamitische cultuur bij nederland hoort?' 

Zijlstra (VVD): 'De islamitische cultuur hoort niet bij Nederland, want wij hebben hier een andere geschiedenis. Is 
het zo dat mensen met een islamitische cultuur in Nederland horen? Op die vraag is mijn antwoord: ja.' 

Wilders: 'Dat is een raar antwoord. Als je vindt dat de islamitische cultuur niet bij Nederland hoort, wil je die cultuur 
toch ook niet importeren?' 

Zijlstra: 'Nederland is groot geworden, omdat wij door de eeuwen heen heel veel culturen hebben geïmporteerd. 
Dat is een sterkte van dit land; de tolerantie die wij met elkaar hebben. Die moeten wij ook verdedigen. Wij hebben 
geen islamitische cultuur, maar er zijn heel veel mensen in dit land van islamitische afkomst die hier gewoon 
thuishoren en die wel onze normen en waarden en onze rechtsstaat respecteren. Die mensen ga ik niet even aan 
de kant schuiven.' 

Wilders: 'Dat is precies waar het fout gaat met de VVD (...) Het zijn niet maar een paar moslims die de boel 
verzieken. 70 procent van de moslims in Nederland vindt de sharia belangrijker dan de Nederlandse wet. Dat zijn 
honderdduizenden mensen. Als je vindt dat die cultuur niet deugt - de sharia deugt echt niet hoor, er is bijna niets 
fouter dan de sharia - moet je ook de consequenties trekken door te zeggen: grenzen dicht; als je de sharia wilt, ga 
je maar lekker naar Saoedi-Arabië, maar dan ga je hier het land uit!' 
Samsom met gestrekt been 
Henk Krol (50Plus), valt Samsom (PvdA) aan op de bezuinigingen op de zorg, maar krijgt in zijn eerste grote debat 
na zijn rentree meteen zijn pensioen-affaire om zijn oren. 

Krol: 'Straks krijg je bij de ene gemeente wel zorg en bij de andere gemeente niet.' 

Samsom: 'Daarom moet je zorgen dat er een basis is die voor iedereen geldt. En daar zullen wij voor staan.' 

Krol: 'Maar dan krijg je dus dat mensen noodgedwongen moeten verhuizen naar een andere gemeente om zorg te 
krijgen.' 

Samsom: 'Voorzitter, ik aarzel om dit te zeggen. Maar wat veel meer verschil maakt voor mensen dan het verschil 
tussen gemeenten is de vraag of een werkgever de pensioenpremies afdraagt voor zijn werknemers of niet.' 

Krol: zwijgt. 
Van der Staaij haalt oogst binnen 
25 jaar is vredesdividend geïncasseerd. Alle West-Europese landen deden eraan mee en alle Nederlandse partijen, 
ook het CDA. Er komt met steun van de gedoogpartners geen geld bij, er gaat hoogstens minder geld af. Per saldo 
resten aan het eind van 2015 nog steeds bezuinigingen.' 

Van der Staaij (SGP): 'Ik vroeg mij af wanneer het CDA voor het laatst heeft voorgesteld om extra geld in Defensie 
te investeren. De SGP loopt al even mee, dus ik heb navraag gedaan. Bij onze burelen kwam spontaan de 
Vlootwet van Colijn naar boven. In 1923. Is er nog een recenter voorbeeld?' 

Buma: 'Geen kwaad woord over de Vlootwet van Colijn. Maar los daarvan heeft het CDA bij de begroting van 2009 
als enige fractie gevraagd om extra geld voor Defensie. Dat is toen ook gehonoreerd, mede dankzij uw steun.' 

Van der Staaij: 'Zelfs toen zag je dat er per saldo nog bezuinigingen resteerden. De SGP heeft zich daar altijd 
tegen verzet, maar we kregen van het CDA te horen: jullie hebben makkelijk praten, want jullie zitten niet aan die 
knoppen; als je aan tafel komt zitten, zul je merken dat het gewoon niet lukt. Dat snap ik ook wel. Nou hebben we 
inmiddels op een bescheiden manier aan tafel gezeten, maar onze ervaring is dat het wel degelijk lukt als je er een 
punt van maakt.' 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Muslims + Islam (94%); Religion + Spirituality (94%) 
 

Load-Date: September 17, 2014

 
End of Document





Hongerig naar de wereld kijken
de Volkskrant
18 september 2014 donderdag

 
Copyright 2014 De Persgroep Nederland BV All Rights Reserved
 
 
Section: V Review; Blz. 9
Length: 418 words
Byline: FLOORTJE SMIT
Body


Dorsvloer vol confetti *** 
Romantisch gefilmd coming-of-ageverhaal. 
Drama *** 

Regie: Tallulah Schwab 

Met: Hendrikje Nieuwerf, Suzan Boogaerdt, Tom van Kessel, Steven van Watermeulen 

100 min., in 45 zalen 

Zo gaat het dus blijkbaar elke week. De laatste woorden van de preek zijn amper uitgesproken of Katelijne en haar 
broers rennen al naar de fiets. Wedstrijdje. Wie het eerste thuis is. 

Dit is de rol die het streng gereformeerde geloof speelt in Dorsvloer vol Confetti, de verfilming van de gelijknamige 
bestseller van Franca Treur. De kerk weet de personages in een keurslijf te dringen, op de plaats te houden, maar 
hun levenslust laat zich veel moeilijker beteugelen. 

Kijk naar die rechtlijnige moeder (Suzan Boogaerdt) wier strakke gezicht ontdooit als ze in haar frivole 
bloementuintje zit. Naar de grappende opa die zijn kleindochter meeneemt naar de kroeg voor een ijsje met een 
parasolletje. Maar het meest geldt het natuurlijk voor hoofdpersoon Katelijne, een dromerig meisje dat met zes 
broers opgroeit op een Zeeuwse boerderij en daar het leven kleur geeft met zelf verzonnen verhaaltjes. 

Een prachtige rol is het van nieuwkomer Hendrikje Nieuwerf, die Katelijne op dat klassieke omslagpunt naar de 
puberteit hongerig naar de wereld laat kijken. Naadloos past ze in het door debuterend regisseur Tallulah Schwab 
bijna romantisch gefilmde Zeeuwse landschap, met die goudgele korenaren die wachten op de oogst. 

Dorsvloer vol Confetti is dan wel een coming-of-ageverhaal, maar dan zonder dat de hoofdpersoon zich compleet 
tegen haar afkomst keert. De wereld die ze kent, is haar daarvoor te dierbaar. Daarmee is Dorsvloer geen 
afrekening met het geloof, eerder een liefdevolle, kritische blik erop. 

Dat een docent de 'demonische boodschappen' in een Mai Tai-nummer laat horen bijvoorbeeld, is even geestig als 
tragisch. Hypocrisie wordt beschouwd met humor; jongeren blijven jongeren. En elk moment dat de eeuwig 
drukkende schuld en het nooit helemaal goed doen te beklemmend dreigen te worden, biedt de film Katelijne 
ontsnappingsmogelijkheden: stiekem tv-kijken via het raam in een nieuwbouwwijk, een kermis in het dorp, een 
logeerpartijtje in de grote stad. 

Die dubbele houding die Schwab las in het boek van Treur en hier extra aanzet is mooi, maar tegelijkertijd is het 
ook het probleem van de film. Katelijnes zoektocht naar meer vertier heeft hooguit een pak slaag als consequentie. 
Het maakt van Dorsvloer vol Confetti een mooie mijmerende, maar ook een wat te rustig voortkabbelende film. 
 
Graphic

 
Steven Watermeulen als vader, Suzan Boogaerdt als moeder en Hendrikje Nieuwerf als dochter Katelijne in 
Dorsvloer vol Confetti.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Film (69%) 
 

Industry: Entertainment + Arts (94%); Movie Industry (73%) 
 

Load-Date: September 17, 2014

 
End of Document





Pechtold op een koord, Zijlstra op dreef, Rutte grijnst
de Volkskrant
18 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 869 words
Byline: VAN ONZE VERSLAGGEVER ARIEJAN KORTEWEG
Body


Reportage Soepel dagje voor coalitie 
Van gerichte aanvallen is nauwelijks sprake op de eerste dag van de Algemene Beschouwingen. De gedogers 
vormen bovendien een beschermende linie rond vak K. 
Tot in de kleine uurtjes vergaderen en nog geen krasje maken op de rijksbegroting. Op de eerste dag van de 
Algemene Politieke Beschouwingen meandert het debat alle kanten op, blijft als een actualiteitenprogramma haken 
bij alles wat interessant kan zijn, kent zelfs een begin van onderhandelingen, maar mist richting en centrum. Enige 
concrete punt: de druk op de regering is groot om 1 februari volgend jaar met een uitgewerkt plan te komen het 
belastingstelsel te herzien. 'Dat doe je niet in een achternamiddag', waarschuwt Halbe Zijlstra (VVD) meteen. 

De oppositie ondervindt aan den lijve dat voorbereiding alles is. SP-voorman Emile Roemer mag, omdat de PVV 
onderweg drie fractiegenoten verspeelde, als grootste oppositiepartij beginnen. Hij doet dat monter, poneert dat de 
regering meer moet uitgeven aan zorg en onderwijs, maar staat al snel met de mond vol tanden als hem gevraagd 
wordt naar een financiële onderbouwing. Opvallend is hoe Pechtold (D66), Slob (ChristenUnie), Zijlstra (VVD) en 
Samsom (PvdA) gezamenlijk de jacht openen. Ze krijgen Roemer al snel op de rug: 'Ik zal met mijn fractie beloven 
dat in de tweede termijn dat lijstje er ligt.' 

Het CDA tovert zo'n lijstje wel uit de hoge hoed. Sybrand Buma bepleit een ander belastingstelsel: een 'sociale 
vlaktaks' van 36,25 procent met een tweede schijf voor veelverdieners. Het komt hem op een spervuur aan vragen 
te staan. 'Ouderen en werkende vrouwen zijn het slachtoffer', constateert Samsom. 'U drukt politie, leraren en 
verpleegster weer op de nullijn', ziet Pechtold. Enige winst voor het CDA: al worden alle voorstellen - 
zelfvoorzienende landbouw, meer kernenergie - afgeschoten, er is in elk geval over gepraat. Gelet op de marges in 
de tegenbegroting lijkt de afstand tussen CDA en regering intussen alleen maar geslonken. 

Geert Wilders blijkt er eindelijk in geslaagd zijn favoriete thema's aan elkaar te knopen. 'Er komen asielzoekers in 
verpleeghuizen', stelt hij al vroeg op de dag. En tegen Roemer: 'U moet zich dood schamen door niet te kiezen voor 
onze ouderen.' Daarmee heeft de PVV zijn kruit meteen verschoten. Liever tot in de eeuwigheid herhalen dat 
driekwart van alle moslims Nederland uit moet en nog eens een slinger geven aan het Pietendebat dan meedenken 
over de rijksbegroting. 

Aanzienlijk subtieler opereert GroenLinks. Bram van Ojik ontpopt zich tot meester van de analyserende interventie. 
Van hem komt de constatering dat een tegenbegroting blijkbaar als toegangskaartje tot het debat fungeert. 'Het 
beste is: wel maken maar niet laten zien.' GroenLinks houdt, net als het CDA, de deur op een kier om met de 
regering mee te praten. 

De gedogers D66, ChristenUnie en SGP stelden een jaar geleden het zelfvertrouwen van de regering danig op de 
proef. Dat is amper nog voor te stellen. Ze vormen nu een beschermende linie rond de bewindspersonen in vak K, 
desnoods bereid kogels te vangen. Het zijn Pechtold en in mindere mate Slob die de 'echte' oppositie onder vuur 
nemen. Voor PvdA en VVD tonen ze zich daarentegen opvallend mild. In zijn eigen bijdrage wankelt Pechtold op 
een slap koord: tegelijk het kabinet overeind houden en zich ervan distantiëren. D66 stelt daarbij één klemmende 
eis: het belastingstelsel moet met spoed worden herzien. 'Ik wil geen taboes. Er moet verder worden gesneden in 
de overheidsuitgaven. Daar laat ik mijn constructieve houding van afhangen.' Buma en Van Ojik sluiten zich aan bij 
die oproep haast te maken. Buma: 'De belastingbrief die we kregen is 27 kantjes besluiteloosheid.' 

De coalitie beleeft een soepel dagje. Halbe Zijlstra groeit in zijn rol van fractieleider en beschikt inmiddels over veel 
parate kennis en indien nodig een scherpe tong. Zo wrijft hij Wilders aan precies te doen wat deze IS verwijt, door 
de verworvenheden van een deel van de mensen aan de kant te schuiven. Zijn opgewekte samenvatting van de 
regeringskoers: 'Het kabinetsbeleid leidt ertoe dat je onafhankelijk in het leven staat.' Samsom heeft een andere 
invalshoek. Die roept - als enige - op de handen ineen te slaan met gematigde krachten elders in de wereld. 

De regering handelt in vak K intussen heel wat lopende zaken af. Dossiers worden doorgenomen, correspondentie 
weggewerkt. Premier Rutte zwaait vriendelijk naar Bas van der Vlies, oud-Kamerlid van de SGP, die een kijkje is 
komen nemen. Eenmaal wordt Rutte bij het debat betrokken. Dat gebeurt als Buma een sprong in zijn betoog 
maakt. 'Ik sla iets over en hoor de premier 'mooi' zeggen', merkt de CDA-leider op. 'Sorry', is met een grote grijns 
de verontschuldiging van de premier. 

Tenslotte kan het niet anders of deze eerste dag van de Algemene Politieke Beschouwingen laat bij veel 
betrokkenen een onbevredigend gevoel achter. Een Kamer die door een overdosis splinterpartijen geen hiërarchie 
kent, een vergaderleiding die eindeloze interrupties toestaat waardoor hoofd- en bijzaken verstrikt raken. 
'Nederland is een bananenrepubliek', vindt Wilders met weinig gevoel voor de realiteit. Eerder is het een bij vlagen 
doorgeslagen democratie. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Taxes + Taxation (94%); Government Departments + Authorities (74%); Politics (63%) 
 

Load-Date: September 17, 2014

 
End of Document





The man in the mirror
de Volkskrant
18 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 31
Length: 705 words
Byline: WOUTER BOS
Body


Column 
Het buitenland is weer terug. En hoe. De koning had het erover (de rest was toch al gelekt) en alle politici hadden 
er hun mond van vol. Collectief werd schuld beleden over de vele bezuinigingen op defensie van de afgelopen 
jaren. Want afgelopen 'summer of wars' hadden we met elkaar ervaren hoe de wereld echt in elkaar zat. Zou het? 

Een beetje gezocht is het wel. In alle analyses van de afgelopen jaren heb ik nooit gelezen dat we dachten dat de 
wereld veilig was. Integendeel, het beeld dat zich nu openbaart, onveiligheid veroorzaakt door vaak niet-statelijke 
vijanden, staat al jaren centraal in analyses van de internationale (on)veiligheid. Maar er moest bezuinigd worden 
en dat vonden we belangrijker. Zeg dat dan. En is die dreiging van de Russen dan niet nieuw? Tja, het fascineert 
me wel hoe plotseling we de Russen zeggen te begrijpen en hoe zeker we kennelijk weten niet met een 
voorbijgaande crisis te maken te hebben. Betekent dit bijvoorbeeld dat we aan moeten nemen dat Rusland voor 
eeuwig onbetrouwbaar blijft? 

Is dit cynisch? Misschien wel, ja. Maar ik ben ook cynischer geworden over ons vermogen om effectief militair in te 
grijpen in de brandhaarden van deze tijd. En als er aan de wil om op te treden dan ook nog eens een keer niet veel 
meer dan morele verontwaardiging ten grondslag ligt, word ik wantrouwig. Misschien moeten we iets vaker in de 
spiegel kijken en ons niet zozeer afvragen wat we willen en wat er om allerlei redenen lijkt te moeten, maar vooral: 
kúnnen we het eigenlijk wel? 

Afgelopen zomer was immers ook een zomer waarin we tot de conclusie kwamen dat we er op allerlei plekken 
ondanks massale hoeveelheden dollars, bommen en mensenlevens niet in geslaagd lijken te zijn duurzaam vrede, 
stabiliteit en moderniteit tot stand te brengen; bijvoorbeeld in Irak en Libië. Ik vermoed ten minste twee oorzaken. 
Allereerst hebben we geprobeerd om duurzame vrede en stabiliteit te brengen in landen die qua democratie, 
rechtsstaat, inter-etnische en religieuze verhoudingen nogal wat fasen bij ons achterlopen. Die klus blijkt moeilijker 
dan we dachten en vraagt om langduriger aanwezigheid en investeringen ter plekke dan we gewend zijn. 

Maar het vraagt ook, en daar ligt denk ik een tweede probleem, om langdurige solidariteit met groepen waarmee 
we dat best moeilijk blijken te vinden. 

Solidariteit gedijt bij gemeenschapszin en lotsverbondenheid. Solidariteit is dus altijd gemakkelijker op te brengen 
voor mensen dichtbij, mensen die je kent en mensen die op je lijken dan bij mensen veraf, onbekend en met andere 
manieren. Waarbij die andere manieren zover kunnen gaan als niet bestaande vrouwenrechten, stenigingen en 
stammenstrijden. 

Natuurlijk is het hogere doel nooit het instandhouden van die andere manieren, maar juist het brengen van 
democratie en recht. Maar kúnnen we dat als de achterstand bij aanvang te groot is? Zijn we bereid daar jaren, zo 
niet tientallen jaren, werk van te maken, ook als het vele miljoenen dollars en vele tientallen, honderden 
mensenlevens kost? Kúnnen we het eigenlijk wel? 

Vorige week zat Arie Slob bij Pauw en verkondigde de mening dat we mee moesten doen aan de IS-coalitie 'want 
het was te erg wat daar gebeurde'. Hoogleraar Beatrice de Graaf vroeg terecht wat hij dan wilde bereiken met 
'meedoen'. Een golf van morele verontwaardiging viel haar ten deel. 

Die morele verontwaardiging over wat er op dit moment in het Midden-Oosten gebeurt, heb ik ook. Maar als ik me 
door morele verontwaardiging laat leiden zijn er nog wel een paar plekken in de wereld waar ik in zou willen grijpen; 
dat is onbegonnen werk. En weten we niet sinds Srebrenica dat enkel morele verontwaardiging zo ongeveer het 
slechtste en meest riskante motief is om ten strijde te trekken? 

De Graaf verwees in de uitzending van Pauw terecht naar wat de Duitsers deden: ruimhartig huizen ter beschikking 
stellen aan gevluchte yezidi's. Of denk aan het verruimen van de ontwikkelingssamenwerking ter plekke. Of aan 
Fred Teeven die (het kan verkeren) ruimte voor nieuwe asielzoekers zoekt. En ik kijk in de spiegel en vraag mezelf 
met angst en beven af: zouden we dat dan wel kunnen? 
Morele verontwaardiging alleen is zo ongeveer het slechtste motief om ten strijde te trekken 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Defense Departments (93%); Communities + Neighborhoods (90%); Rule Of Law (84%); Armed Forces 
(82%); Labor Force (71%); Immigration (67%); Associations + Organizations (67%); Bombings (67%); Slavery 
(62%) 
 

Load-Date: September 17, 2014

 
End of Document





Bevrijdingsmuziek: vluchtig gecomponeerd, snel vergeten
de Volkskrant
18 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Wetenschap; Blz. 21
Length: 605 words
Byline: VAN ONZE VERSLAGGEVER SANDER VAN WALSUM
Body


Een Nijmeegse hoogleraar is gefascineerd door het geluid van de bevrijding. Wat zongen de bevrijde 
Nederlanders? 
Zeventig jaar na de bevrijding van Nederland zien we de oude beelden - overwegend zwart-wit en zonder geluid - 
weer geregeld aan ons voorbij trekken: geallieerde soldaten die zich een weg banen door uitgelaten menigten 
bevrijde Nederlanders die dansen en zingen. De beelden kennen we. Maar met welke geluiden gingen de 
gebeurtenissen van 70 jaar geleden gepaard? Op welke muziek dansten de mensen destijds? Wat zongen ze? 

De (Duitse) amerikanist Frank Mehring, hoogleraar aan de Radboud Universiteit Nijmegen, vraagt zich het al jaren 
af: hoe klinkt het verleden? En - meer specifiek - hoe klonk de zomer van 1945? Vrijdag houdt hij zijn oratie over dit 
thema - gevolgd door een concert met bekende en minder bekende muziek uit die tijd. 

Hij heeft ernaar gevraagd bij mensen die er bij waren in de zomer van '45. Maar ze weten niet meer hoe de 
bevrijdingsmuziek klonk. Ze weten dat ze uitgelaten waren en dat ze uitzagen naar een nieuwe tijd met nylon 
kousen en kauwgum. Maar ze zijn de muziek van die verwachtingsvolle tijd vergeten. Ze waren te jong om daarop 
te letten, zeggen ze. 

Maar Mehring, die zelf meerdere instrumenten bespeelt, denkt dat het anders zit. Hij vermoedt dat het de mensen 
die de bevrijding hebben meegemaakt is vergaan zoals het filmliefhebbers kan vergaan: bij het verlaten van de 
bioscoop verkeren ze in een roes, maar de begeleidende muziek kunnen ze niet nazingen of -neuriën. 

De zwijgende beelden van 1945 worden vaak begeleid door Amerikaanse swingmuziek uit die tijd: Duke Ellington 
en Glenn Miller - dat werk. En ongetwijfeld zal hun muziek na de bevrijding veelvuldig te horen zijn geweest - al dan 
niet in de houtenklazerige uitvoering van ongeoefende Nederlandse musici. Maar Mehring betwijfelt of dat de 
muziek was die destijds op straat werd gespeeld, ter opluistering van de volksfeesten. 

Veel gangbaarder waren waarschijnlijk liedjes die Amerikaanse soldaten van oudsher zongen om de cohesie 
tussen migrantenkinderen te bevorderen. Soms werden daarin zwarte Amerikanen op de hak genomen. Maar de 
meeste liedjes van '45 zullen toch van Nederlandse origine zijn geweest. Snel geschreven meezingliedjes die, zo 
moeten we vaststellen, ook snel in de vergetelheid raakten. 

Zoals Trees heeft een Canadees ('o, wat is dat kindje in d'r sas'), over de liefdesaffaires met geallieerde militairen 
waarin veel Nederlandse vrouwen verwikkeld raakten. Of De Stengun Walk, een ode aan een Rotterdamse 
dansschoolhouder die tijdens de bezetting wapens had verstopt onder de dansvloer. Simpele liedjes met humor - of 
wat daar destijds voor doorging. 

Hoe lang ze werden gezongen? Toen de bladeren waren gevallen was het voorbij, denkt Mehring. Trees heeft een 
Canadees wekte meer chagrijn naarmate meer vrouwen hun geliefden nareisden - alleen al drieduizend van hen 
vestigden zich in Canada. Andere bronnen van nationaal sfeerbederf waren de Indonesische onafhankelijkheid, die 
in 1945 al met veel bloedvergieten gepaard ging, en de oorlogsschade - waarvan de omvang toen pas goed 
zichtbaar werd. Een paar maanden na de zomer van '45 was de roes vervluchtigd en bleven de bevrijdingsliedjes 
ongezongen. Heel veel hebben we er ook niet aan gemist. 

Uitvoeringen van de Soundtrack of Liberation op de Radboud Universiteit Nijmegen (19 september), in het 
Nationaal Bevrijdingsmuseum in Groesbeek (23 september) en in de Realschule Hoffmannallee te Kleve (20 
november). www.ru.nl/col 
Bij filmbeelden hoor je vaak Duke Ellington of Glenn Miller. Maar dat zal niet de muziek van de straat zijn geweest 
 
Graphic

 
Bevrijdingsfeest in Alkmaar, 31 augustus 1945. De liedjes die werden gezongen waren waarschijnlijk nogal simpel 
en vergankelijk.
Foto P.J. Bosman / Collectie Regionaal Archief Alkmaar
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Music (94%); Artists + Performers (61%) 
 

Load-Date: September 17, 2014

 
End of Document





Blokjes- geest
de Volkskrant
18 september 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1346 words
Byline: DOOR AIMÉE KIENE
Body


interview Mehmet Yucel Leven 
Als je mensen met psychosociale problemen wilt helpen, kun je hun beter tonen hoe ze zichzelf onder druk laten 
zetten. Systeem- therapeut Mehmet Yucel bedacht een therapie met felgekleurde houten blokken. 'Ik geloof in de 
veerkracht van mensen.' 
Mehmet Yucel (53) stond al eens eerder in de Volkskrant. In 2008 was hij maatschappelijk werker van Karim, een 
schizofrene Marokkaanse jongen van 26, die worstelde met zijn drank- en wietgebruik en zijn psychoses. Zijn 
verhaal werd beschreven in een speciale bijlage bij de krant. 

Op 12 december 2008 stond het er zo: 'Karims link met de buitenwereld is Mehmet Yucel, die nu ook naast hem zit 
terwijl hij zijn verhaal doet. Een paar keer per week krijgt Karim bezoek van Mehmet, of hij er nou zin in heeft of 
niet. Mehmet kijkt hoe het met Karim gaat, controleert of hij zijn medicijnen (om een psychose te voorkomen) wel 
slikt, en praat met hem over zijn drank- en wietgebruik - want dat kan een psychose veroorzaken of verergeren.' 

Yucel, in Turkije geboren, begon in in 1986 in Nederland te werken in een chocoladefabriek, maar maakte daarna 
snel carrière als hulpverlener. Na jaren ervaring met uiteenlopende mensen met allerlei problemen stelde hij een 
paar dingen vast: in Nederland moeten behoeftige mensen voortdurend in heel abstracte termen over zichzelf 
praten, terwijl ze dat niet goed kunnen. En: Nederlanders met problemen vestigen hun hoop op hulpverleners en 
instellingen en denken er nauwelijks nog aan bij familie of vrienden aan te kloppen. 

Dat was Yucel anders gewend in Turkije, waar familie in tijden van nood juist heel belangrijk is. Zijn ideeën en 
jarenlange ervaring in de Nederlandse hulpverleningspraktijk gebruikte Yucel om een nieuwe methode te 
ontwikkelen, die hij gebruikt bij zijn werk als therapeut. De Yucelmethode, of 'Bouwen aan herstel' zoals hij het 
noemde, is inmiddels beschreven in een zelf uitgebracht boek. Yucel geeft trainingen aan hulpverleners die de 
methode in praktijk willen brengen. 

De methode draait om houten blokken in alle kleuren, die de situatie van de patiënten in één oogopslag concreet 
maken. Een houten langwerpige balk (gaaf, met gaten of helemaal door midden gebroken) staat voor de situatie 
van de hulpzoekende. Gekleurde blokken die bovenop die balk drukken, tonen zijn of haar problemen (armoede, 
ruzie, stress, drugs, ziekte). Gekleurde blokken onder de balk beelden de factoren uit die steun bieden (medicijnen, 
familie, therapie, hulpverlener, geloof, huisdier). 
Waarom werkt u met blokken? 
'De hulpverlening in Nederland is, zoals ik dat noem, veel te talig. De Maastrichtse hoogleraar psychiatrie Jim van 
Os gaf eens een goed voorbeeld. Een therapeut vroeg aan een psychotische patiënt: 'Praten de stemmen in je 
hoofd in de eerste of tweede persoon tegen je?' Veel te ingewikkeld natuurlijk. Van Os begint zijn sessies liever 
met: 'Hoe gaat het met je?' 

'Zelf merkte ik het al bij de schizofrene Marokkaanse jongens als Karim. Mijn belangrijkste doel was dat zij hun 
medicijnen bleven slikken. Daar kun je in allerlei abstracte medische termen het nut van proberen te benadrukken, 
maar dat dringt vaak niet door. Als je de blokken gebruikt, externaliseer je de werkelijkheid. Kort gezegd: als jij je 
medicijnen niet gebruikt (trekt het blokje 'medicijnen' onder de balk vandaan, waardoor die omvalt), stort je bestaan 
in. De patiënt begrijpt sneller hoe de situatie in elkaar in zit en wat hij er zelf aan kan doen.' 
Voor wie is de methode bedoeld? 
'Voor migranten is het vaak extra moeilijk hun problemen te formuleren. Dat geldt ook voor verstandelijk 
gehandicapten, doven en mensen met psychiatrische problemen. Maar eigenlijk is het voor iedereen prettig via de 
blokken te praten over wat er niet goed gaat in het leven. Ik voerde gesprekken met een hoogopgeleide moeder die 
te veel dronk. Als ik bij haar kwam, hadden we het eerst over de cake die ze had gebakken, over haar nieuwe 
tuinmeubelen, de kinderen... We waren zo een half uur verder. Bij de eerste blokkensessie koos ze een groot 
felroze gekleurd blok om haar alcoholprobleem mee aan te duiden. Dat zet ik nu gewoon gelijk op tafel. Ze kan er 
niet omheen. Maar ik kan ook meteen de vraag stellen: 'Hoe zorg je ervoor dat het blokje kleiner wordt en minder 
op je drukt? Wat heb je daar voor nodig?'' 
Hoe helpt deze methode de problemen op te lossen? 
'Ik geloof erg in de veerkracht van mensen. Zelfs als je je kind hebt verloren, het ergste wat er kan gebeuren, wil 
een mens verder. Mensen weten en kunnen ook veel meer dan ze zelf denken. Als je je probleem duidelijk voor 
ogen hebt, kun je op zoek gaan naar mensen die jou kunnen helpen. Dat zou veel vaker door vrienden en familie 
kunnen gebeuren dan door hulpverleners. Ik ken een Marokkaanse vrouw die vier kinderen met psychiatrische 
problemen heeft. Zij weet meer dan welke psychiater dan ook. De buren roepen haar deskundigheid in als iemand 
in de war is. Ik ben overtuigd dat zo'n vrouw in de buurt belangrijker is dan een half uur per maand praten bij de 
psychiater. 

'Hulpverleners hebben vaak de neiging alle problemen zelf op te willen lossen. Dat kan niet. Het is belangrijk als 
hulpverlener te benadrukken dat je maar tijdelijk bij iemand bent. Met de blokkenmethode kun je dat heel goed 
laten zien: het blokje hulpverlener zou onder de balk vandaan moeten kunnen worden gehaald zonder dat het hele 
zaakje instort.' 

Meer info: http://yucelmethode.nl 
Mensen, houd het simpel 
Jos Dröes is een (gepensioneerd) psychiater die Mehmet Yucel hielp bij het op papier zetten van zijn zelf 
ontwikkelde methode. Dröes is medeoprichter van de Stichting Rehabilitatie, een organisatie die zich bezighoudt 
met de revalidatie van mensen met psychiatrische aandoeningen als psychoses. Wat zag hij in het idee van Yucel? 
'Een grote pre van de Yucelmethode is dat het simpel is. Mehmet kwam zijn idee uitleggen en binnen tien minuten 
begreep ik hoe het in elkaar stak. Dat is bij de meeste bestaande hulpverlening bepaald niet het geval. In de 
psychosociale hulpverlening, waar deze methode voor is bedoeld, hebben mensen vaak een opeenstapeling van 
problemen. 
Een hulpverlener zou bij zo iemand, in vakjargon, 'levensgebieden gaan navragen', dus vragen stellen over wonen, 
werk, opleiding, sociale contacten. Maar dat is ook maar een concept uit de hulpverlening. De patiënt moet daarbij 
gaan vertellen op basis van een ordening die hij niet zelf heeft bedacht. In de blokkenmethode kan de patiënt alles 
benoemen wat hij wil en er een blok voor uitkiezen. Door het probleem zo zelf op tafel te zetten, nemen ze er een 
beetje afstand van, maar tegelijkertijd wordt het heel concreet. 
Ik denk dat de methode op veel plekken kan worden gebruikt. In de systeemtherapie en de transculturele therapie 
is behoefte aan een manier van werken die niet zo verbaal is, maar juist beeldend en spelelementen bevat. 
Volgens de Wet maatschappelijke ondersteuning (WMO) moet de gemeente zogenoemde keukentafelgesprekken 
gaan voeren met zorgbehoevende burgers. Bij gezinnen met veel problemen tegelijk zou deze methode een goede 
opstap kunnen vormen voor zo'n gesprek. Of de Yucelmethode een standaardmethode wordt, kan ik niet 
voorspellen. Dan moet er in elk geval onderzoek worden verricht naar de effectiviteit ervan. Daar gaan we dit najaar 
mee beginnen. Ik juich dat toe. Ik vind het mooi dat iemand uit een andere cultuur een bijdrage levert aan de 
ontwikkeling van de hulpverlening in Nederland.' 
'Het is belangrijk als hulpverlener te benadrukken dat je maar tijdelijk bij iemand bent. Met de blokkenmethode kun 
je dat goed laten zien' (Mehmet Yucel) 
'In Nederland moeten behoeftige mensen voortdurend in heel abstracte termen praten over zichzelf, terwijl ze dat 
niet goed kunnen' (Mehmet Yucel) 
'De hulpverlening in Nederland is veel te talig. Een therapeut vroeg een psychotische patiënt: 'Praten de stemmen 
in je hoofd in de eerste of tweede persoon tegen je?' Voor velen is dat natuurlijk veel te ingewikkeld.' (Mehmet 
Yucel haalt een voorbeeld aan van psychiater Jim van Os over het complexe taalgebruik in veel therapieën.) 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Psychiatry (94%); Mental Illness (93%); Mental Health (77%); Educational Institution Employees (76%); 
Sex + Gender Issues (65%); Health Care Regulation + Policy (63%); Health Care Professionals (63%); Psychology 
(61%) 
 

Industry: Pharmaceuticals + Biotechnology (70%); Pharmaceuticals Industry (70%); Pharmaceuticals Agents + 
Products (64%) 
 

Load-Date: September 17, 2014

 
End of Document





Door de knieën
de Volkskrant
18 september 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1505 words
Byline: DOOR JACQUELINE MARIS
Body


Fotografie reportage met willie Doherty in Derry 
Derry, decor van Bloody Sunday, is vooral vastgelegd in clichés. Fotograaf Willie Doherty, ooggetuige op 30 januari 
1972, vond een andere beeldtaal. 
Een rondgang met videokunstenaar Willie Doherty door zijn geboortestad Derry leidt langs 'besmette' plekken. 
Terrains noemt hij deze in het collectief geheugen geëtste locaties waar tijdens de Noord- Ierse Troubles is 
gemoord, gemarteld en mishandeld. Deze terrains zie je terug in zijn foto- en videowerk, dat vanaf zaterdag in 
museum De Pont in Tilburg is te zien. De nu 55-jarige Doherty maakte The Troubles als tiener mee. De strijdbijl 
mag met het Goede Vrijdagakkoord van 1998 begraven zijn, het verleden is dat niet; inwoners van Derry betwisten 
nog steeds welke partij zich slachtoffer mag noemen, de katholieke republikeinen of de protestantse Britsgezinde 
unionisten. Willie Doherty: 'Het verleden hangt als een schaduw over Derry.' 

Het grootste trauma van Derry is Bloody Sunday, op 30 januari 1972, toen Britse paratroepers veertien 
ongewapende jongens en mannen neerschoten. De katholieke republikeinen waren de straat opgegaan om te 
demonstreren voor gelijke burgerrechten. 

Willie Doherty was 12 toen hij die koude winterdag vanuit het achterraam op de eerste verdieping van zijn ouderlijk 
huis een groep mensen over een braakliggend stuk land zag rennen. Er waren dagelijks rellen in de republikeinse 
wijk Bogside, maar deze keer was het anders, zegt Doherty. Aan de rand van het terrein gekomen klommen de 
demonstranten in paniek een metershoog hek op. Toen de Britse pantservoertuigen met volle snelheid op de 
afrastering inreden, zag hij mensen als slappe poppen door de lucht vliegen. Even later sprongen de soldaten, al 
schietend op de wegvluchtende mensen, uit hun minitanks. 

Op bijna hetzelfde moment werd aan de voorkant van zijn huis de beroemde zwart-witfoto gemaakt van de met een 
bebloede witte zakdoek zwaaiende father Edward Daly, met in zijn kielzog een groepje mannen die een gewonde 
jongen dragen. Deze foto wordt 'een icoon' voor Bloody Sunday. Doherty: 'Van wat ík heb gezien, bestaat geen foto 
of film. Het was als een nachtmerrie, vervreemdend. Jarenlang twijfelde ik of het wel echt was gebeurd.' 

Tijdens het officiële onderzoek, na het vredesakkoord van 1998, wordt de schietpartij gereconstrueerd. Dan beseft 
Willie Doherty dat het échte herinneringen en beelden zijn die in zijn hoofd rondspoken. 'Je geheugen speelt 
spelletjes met je. Mensen in Derry hebben ieder hun eigen verleden en velen zitten vast in hoe ze zich 
gebeurtenissen herinneren. Ik wil onderzoeken hoe die traumatische herinneringen levend blijven. Daarom moest ik 
een nieuwe beeldtaal vinden: om zaken waarover mensen niet willen praten, zichtbaar te maken.' 

De meeste documentaire fotografie biedt slechts clichés van The Troubles, vindt Doherty, een 'over-simplistische 
manier van kijken'. Een oude vrouw tijdens een rel, Britse soldaten in de nauwe straatjes van de Bogside, kinderen 
bij legerbarricades: een vaste voorraad beelden die steeds wordt hergebruikt. 'Wat ik bij documentaire fotografie 
ergerlijk vind, is dat mensen enkel als slachtoffer worden getoond. Foto's pretenderen de waarheid te laten zien. En 
wij, mensen die hier leven, moeten blij zijn met het feit dat de fotograaf er als getuige bij was. Ik noem dat 
fototoerisme.' 

Als eerste stap naar een nieuwe beeldtaal besluit Doherty niet langer mensen te fotograferen. 'Show less and tell 
more', wordt zijn motto. In de jaren tachtig maakt hij zwart-witfoto's van wat hij landschappen noemt. Grenswegen, 
steegjes en desolate plekken in dichtbevolkte buurten. Altijd even esthetisch gefotografeerd. 'Naar landschap kijken 
is voor mij productiever dan het volgen van de fotojournalistieke conventies.' Beeld alleen kan de complexe 
werkelijkheid van Derry niet weergeven, vindt Doherty, dus zet hij teksten op zijn foto's. 

The Walls laat een stuk van de eeuwenoude stadsmuur in Derry zien met daarachter de republikeinse wijk Bogside. 
Op de foto schrijft Doherty aan de kant van de muur: within for ever en aan de kant van de Bogside: always without. 
Hoe je een situatie interpreteert, hangt af van waar je staat, lijkt zijn boodschap. Twee keer werd zijn werk 
genomineerd voor de Turner Prize, een van de belangrijkste Britse kunstprijzen. 

De imposante stadsmuren van Derry zijn nu opgevrolijkt met kleurige bloembakken. De muren werden in 1690 
gebouwd om 'opstandige inheemse Ieren buiten te sluiten'; Doherty beschouwt ze daarom als een 'koloniaal 
symbool', met de opgepoetste kanonnen die niet naar zee maar op de Bogside zijn gericht. 

De Britten maakten in 1969, bij het begin van The Troubles een 'historische fout' toen ze de stadswallen opnieuw 
militair in gebruik namen. De republikeinse wijken werden decennialang de 24 uur per dag geobserveerd. Zodra het 
leger in de jaren negentig de muren had verlaten, zette Willie Doherty een camera op een achtergebleven 
wachttoren en filmde Black Spot. Zo liet hij zien wat de Britse soldaten al die jaren hadden gezien: er rijden wat 
auto's in de Bogside, het wordt donker en in de huizen gaan lichten aan. 'Ik probeer bij plekken te komen waar je 
normaal niet kan komen', zegt de kunstenaar, 'ik wil laten zien wat zichtbaar en onzichtbaar is.' 

Willie Doherty voedt het collectief geheugen van Derry met nieuwe beelden door een ander perspectief te kiezen en 
daarbij desoriënterende teksten te gebruiken. Na een paar jaar in zijn eentje met video te hebben 
geëxperimenteerd, is hij vanaf 2002 met een vaste filmcrew gaan werken. Soms komen acteurs in beeld, in andere 
video's worden Doherty's teksten voorgelezen. 

Over zijn waarnemingen tijdens Bloody Sunday presenteerde hij in 2007 tijdens de Biënnale van Venetië Ghost 
Story, dat meer dan 40 duizend bezoekers trok. In de video beweegt het beeld langzaam voort over een landweg 
en schakelt soms over naar een straat in Derry, terwijl de hypnotiserende stem van acteur Stephen Rae in korte 
zinnen vertelt wat de 12-jarige Willie die fatale dag zag. De menselijke afwezigheid bewerkstelligt dat de woorden 
diep binnendringen en hun eigen beelden scheppen. 

Halverwege de jaren tachtig maakte Willie Doherty een foto van een stuk asfalt tussen rijtjeshuizen tegen een 
heuvel, met de grimmige titel Silence After a Kneecapping (een vorm van eigenrichting waarbij iemand door de 
knieën wordt geschoten, red.). Het is schokkend dat de plek die op een steenworp ligt van het opgeknapte 
stadscentrum, dertig jaar later en badend in zonlicht nog steeds hetzelfde deprimerende effect op de kijker heeft. 

Doherty: 'Dit is ruimte in de rafelrand van de stad, waar redelijkheid niet telt. Men dumpt er zijn vuil en schiet er zijn 
kinderen door de knieën.' Remains, een videowerk van vorig jaar, vertelt over een gebeurtenis uit 2012. Toen 
sommeerde een republikeinse groep een vader om zijn zoon en neef naar de bewuste plek te brengen. Zoon en 
neef worden, net als de vader tijdens The Troubles, door de knieën geschoten. Als straf voor vermeende 
drugshandel. 

Doherty: 'Ik probeer optimistisch te zijn, maar mensen in dit soort wijken zien geen profijt van het vredesakkoord; er 
is nog steeds geweld, ze zijn nog steeds arm. En de politiek is niet bereid er iets aan te veranderen.' Doherty hoopt 
dat zijn werk nuances toevoegt aan het gedeeld verleden van de stad en wellicht kan het met Doherty's beelden 
ooit tot een dialoog komen. In Remains bezweert de stem van Stephen Rae : 'Past as presence... A failure to re-
imagine the future... You will remember... You will forget.' 

Willie Doherty: Unseen. De Pont, Tilburg, te zien van 20/9 t/m 18/1/2015. http://depont.nl 
Derry (Londonderry) 
Vanaf 1800 hoorde Ierland bij het Verenigd Koninkrijk. Na een burgeroorlog werd het eiland in 1922 gesplitst in 26 
gewesten die gezamenlijk de republiek Ierland vormden. Zes gewesten in de noordelijke provincie Ulster bleven 
onder het Britse koningshuis omdat daar in de loop der eeuwen veel protestantse migranten uit onder meer 
Schotland waren neergestreken. 
In het unionistische, protestantse Ulster waren katholieken tweederangs burgers. Eind jaren zestig kwam een 
burgerrechtenbeweging op die gelijke rechten opeiste. In 1969 stuurde Groot-Brittannië het leger op het gebied af 
en voerde maatrgelen in als internment, het zonder proces vastzetten van voornamelijk katholieke burgers. 
Pas na jaren geweld en meer dan drieduizend doden, werd in 1998 een vredesakkoord gesloten: het Goede 
Vrijdagakkoord. Noord-Ierland kreeg een eigen bestuur, waarin beide groepen, protestantse unionisten en 
katholieke republikeinen, zijn vertegenwoordigd. 
De gesegregeerde grensstad Derry (officieel: Londonderry) is na Belfast de grootste stad van Noord-Ierland. De 
stad wordt doorsneden door de Foyle; aan de ene kant van die rivier wonen protestanten, aan de andere kant 
katholieken. 
'Het was als een nachtmerrie, vervreemdend. Jarenlang twijfelde ik of het wel echt was gebeurd' 
'Wat ik bij documentaire fotografie ergerlijk vind, is dat mensen enkel als slachtoffer worden getoond' 
 
Graphic

 
Willie Doherty, Silence After a Kneecapping (1985/2012).
Foto courtesy Willie Doherty; Alexander and Bonin, New York; Kerlin Gallery, Dublin; Galerie Peter Kilchmann, 
Zurich; Matt's Gallery, London; Galer...
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Arms Control + Disarmament (94%); Arms Embargoes (94%); Artists + Performers (69%); Communities + 
Neighborhoods (64%); Adolescents (64%) 
 

Industry: Entertainment + Arts (88%); Destinations + Attractions (69%) 
 

Load-Date: September 17, 2014

 
End of Document



De vaandelvlucht van Frans Timmermans
de Volkskrant
18 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 29
Length: 849 words
Byline: ALFRED PIJPERS IS POLITICOLOOG EN ONDERZOEKER OP HET GEBIED VAN DE 
INTERNATIONALE POLITIEK.
Body


Minister Timmermans 
Frans Timmermans laat de nabestaanden van 196 omgebrachte Nederlanders in de steek. 
Alom krijgt Frans Timmermans lof toegezwaaid voor zijn ministerschap. Deskundig, betrokken, communicatief - de 
posi- tieve kwalificaties zijn niet van de lucht. Zijn internationale optreden na de catastrofe met de MH17 was 
'fenomenaal' schrijft de Volkskrant (Ten eerste, 16 september). In de populariteitspeilingen haalt het talenwonder de 
hoogste cijfers. Volgens sommige media is hij een van de beste naoorlogse ministers van Buitenlandse Zaken. Dat 
valt echter te bezien. 

Zeker, de ervaren diplomaat Timmermans (PvdA) lag direct al veel beter op het departement dan zijn 
ambtsvoorganger Uri Rosenthal (VVD), een bestuurskundige outsider die onder het personeel nogal wat - anoniem 
- gemor teweegbracht met zijn besnoeiingen op het postennetwerk. Timmermans wist het moreel op te krikken, 
maar moest wel dezelfde bezuinigingen doorvoeren. En dat deed hij eveneens met andere beleidskeuzes van het 
eerste kabinet-Rutte: handel boven hulp, minder geld voor ontwikkelingssamenwerking en voor Europa, nadruk op 
economische diplomatie, en een streng immigratiebeleid. Per saldo heeft Timmermans ook de pro-Israëlische 
koers van Rutte-I voortgezet. In Den Haag was nauwelijks steun voor de Palestijnen tijdens de jongste Gaza-crisis, 
en van economische maatregelen tegen Israël is niks terechtgekomen. Integendeel, de handel met Israël werd de 
laatste jaren gestaag uitgebreid. 

Ook de succesrijke nucleaire wereldtop van dit voorjaar in Den Haag was niet zozeer de verdienste van 
Timmermans, als wel van Rosenthal, die dankzij subtiel lobbywerk in 2012 de toekenning van het evenement wist 
binnen te halen. De peperdure JSF, waar Timmermans vóór zijn ministerschap nog mordicus tegen was, moest hij 
ook slikken als onderdeel van de uitruil met de VVD. Minister Timmermans heeft dus tijdens zijn korte ambtsperiode 
op een heel verdienstelijke wijze de internationale prioriteiten van het eerste kabinet-Rutte uitgevoerd. En dat 
kabinet gold in PvdA-kring als 'het meest rechtse kabinet' van na de oorlog, mede vanwege de gedoogsteun van 
Wilders. 

Ongetwijfeld heeft Timmermans de nasleep van de vliegramp in Oost-Oekraïne met veel talent en toewijding 
aangepakt. Maar de vraag rijst wel waarom hij uitgerekend nu Nederland en Europa worden geconfronteerd met 
nieuwe en acute veiligheidsvraagstukken, zijn post verlaat, en de wijk neemt naar Brussel. 

De minister van Buitenlandse Zaken is staatsrechtelijk de eerstverantwoordelijke bewindspersoon voor ons 
internationale veiligheidsbeleid (niet de minister van Defensie en ook niet de minister-president). Met een riskante 
burgeroorlog in Oekraïne, aanhoudende militaire dreigingen vanuit Rusland, en grootschalig geweld in het Midden-
Oosten en Noord-Afrika, heeft hij dus de handen vol. In Den Haag staan alle seinen op rood. De Troonrede spreekt 
van 'een turbulente en onzekere internationale omgeving', en van 'gevoelens van onmacht en onveiligheid'. Voor 
Defensie trekt men opeens meer geld uit. 'Met alleen economische diplomatie gaan we het niet redden', onderkent 
Timmermans zelf ook in zijn Schoo-lezing. Op dit scharnierpunt zou hij dus het verschil kunnen maken met zijn 
voorgangers, en inderdaad kunnen uitgroeien tot de architect van een nieuw Nederlands veiligheidsbeleid. Maar 
nog niet halverwege zijn ambtsperiode gooit hij het bijltje erbij neer. 

Dat is ook nogal onverwacht voor de nabestaanden van de vliegramp, en de vele Nederlanders die hem zo 
bewonderden om zijn emotionele rede in de Veiligheidsraad. De MH17 is hoogstwaarschijnlijk neergeschoten door 
pro-Russische eenheden in een oorlogsgebied. De 196 Nederlanders die daarbij omkwamen zijn dus in zekere zin 
oorlogsslachtoffers, die niet alleen dit jaar herdacht moeten worden, maar voortaan ook op 4 mei bij de nationale 
Dodenherdenking. 

Natuurlijk treft de regering geen directe schuld aan dit drama, maar het was geen verkeersongeluk, en op een 
principieel punt is het Nederlandse veiligheidsapparaat toch tekortgeschoten: de fysieke bescherming van zijn 
onderdanen. Daarom heeft de regering een zware morele plicht om genoegdoening te krijgen. En dat hebben Rutte 
en Timmermans ook herhaaldelijk duidelijk gemaakt. 'We zullen niet rusten voor er gerechtigheid komt', zei Rutte 
direct na de ramp. 

Nederland heeft dankzij de inspanningen van minister Timmermans formeel de leiding gekregen over het 
onderzoek naar de toedracht. Dat onderzoek is nog in volle gang, maar binnenkort helaas zonder degene die met 
zijn internationale kwaliteiten bij uitstek een doorslaggevende rol zou kunnen spelen om de onderste steen boven 
te krijgen. 

Kennelijk vormt het perspectief van vijf, en misschien wel tien jaar comfortabel Brussels werk voor Frans 
Timmermans (en zijn partij) een hoger belang dan het helpen inlossen van een ereschuld aan de nabestaanden 
van 196 omgebrachte Nederlanders. Die afweging mag hij natuurlijk maken, maar dan schrijf je geen geschiedenis 
als een groot minister van Buitenlandse Zaken. 
Timmermans heeft verdienstelijk het beleid van Rutte-I uitgevoerd 
 
Graphic

 
Minister Timmermans vertrekt naar Kiev voor overleg, 27 juli.
Foto Jerry Lampen / ANP
Alfred Pijpers
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); European Union (62%) 
 

Load-Date: September 17, 2014

 
End of Document





Maximaal indikken en inschikken
de Volkskrant
19 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 3
Length: 1189 words
Byline: TOINE HEIJMANS
Body


Reportage: Overvol asielzoekerscentrum in de polder bij Dronten 
Anderhalf jaar geleden moest het Centraal Orgaan opvang Asielzoekers nog personeel ontslaan. Nu hebben ze 
hun handen vol. Per week komen er driehonderd asielzoekers bij. 
Het is vol. Ze zeggen er: he-le-maal vol. Dertienhonderd mensen, zo druk was het nog nooit op een van de oudste 
asielkampen van Nederland, in de groene, platte polder bij Dronten. Sinds 1994. En dan staan er 
donderdagochtend toch weer vijf nieuwe Syriërs voor de deur, nou ja, dat kan er dan ook nog wel bij. Indikken en 
inschikken, dat gaat. Tot het niet meer gaat. 

Hoeveel plekken heeft Janet Helder nodig om alle nieuwe asielzoekers te kunnen bergen, die Nederland hebben 
bereikt? 'Vandaag?', vraagt ze. 'Driehonderd.' Syriërs, Eritreeërs, Irakezen. Alle centra vol, 'he-le-maal vol' - sinds 
deze week is ze plaatsvervangend bestuursvoorzitter van het Centraal Orgaan opvang Asielzoekers (COA), en 
alles draait om plekken vinden. 

Met haar mensen, die wel wat gewend zijn, want er is weinig zo onvoorspelbaar als werken in de asielopvang, heeft 
ze een noodplan bedacht. Nieuwe asielzoekers komen te slapen op veldbedjes in sportzalen en klaslokalen van 
bestaande kampen - 'overal waar we bedden kunnen plaatsen, plaatsen we bedden'. Oude asielzoekers wordt 
gevraagd of ze alsjeblieft bij vrienden en bekenden kunnen gaan logeren - het 'logeerbeleid'. Janet Helder 
onderhandelt met eigenaars van vakantieparken die buiten het seizoen huisjes overhebben - in Ommen kunnen er 
per volgende maand 370 terecht. Ze praat met Defensie, of er in kazernes nog ruimte is, zodat er straks niet alleen 
Nederlandse soldaten door de poorten gaan, maar ook Syriërs, Eritreeërs en Irakezen. En dan is er, als ultiem 
noodverband, alvast een contract met een hotelketen. Voor als het niet meer gaat. 

'We hebben drie maanden lang zestig mensen in twee leslokaaltjes gehad', zegt Elsa, de locatiemanager van AZC 
Dronten. Hoe dat gaat? 'Gewoon, dertig stapelbedden erin.' 

Anderhalf jaar geleden nog ontsloegen ze hier personeel. Nu houden ze speeddates voor nieuwe medewerkers: 45 
sollicitanten op een dag. En dan nog is het weekenden doorwerken. Er zijn grote witte paviljoens verrezen (zeg 
nooit: tenten). Die stonden er in drie weken. Om twaalf uur 's middags lunchen de nieuwe asielzoekers in een van 
die tenten: rijen blauwe stoeltjes achter witte tafels. Ze krijgen vliegtuigmaaltijden: bakjes met cellofaan. De hutspot, 
vertelt COA-medewerker Koos, viel niet zo goed. Maar voor je het weet gaat de macaroni ook vervelen. 
Maïsvelden 
Tijdelijk opvangen is prima, zolang het geen eeuwigheid duurt. Dat hebben ze wel geleerd de afgelopen decennia. 
Die paviljoens moeten straks weg en plaatsmaken voor snelbouwhuisjes met eigen keukens. Want dit hou je niet 
vol. 'De kunst is', zegt Elsa, 'dat de bewoners niet wegzakken'. 

En ondertussen blijven ze komen. Janet Helder, op werkbezoek in Dronten, houdt rekening met driehonderd 
asielzoekers per week netto erbij in Nederland. Dat is niet te doen. Dat is elke week een asielcentrum. Op termijn 
is er vanalles te regelen - de gevangenis in Hoogeveen bijvoorbeeld, goed voor duizend mensen. Maar die kan pas 
in november open. November! Dan zijn ze alweer een paar duizend mensen verder. 

Burgemeesters genoeg die willen helpen, maar het moet, zegt Janet Helder, wel allemaal door de bestuurlijke 
molen. Inspraakavonden. Gemeenteraadsvergaderingen. Bezwaartrajecten. Wijzigen bestemmingsplan: 26 weken. 
Voordat zo'n nieuw asielkamp er staat, ben je minstens een halfjaar verder. Soms is er ook een burgemeester die 
niets voelt voor een AZC. Dan belt Helder naar staatssecretaris Fred Teeven, en dan belt Fred Teeven die 
burgemeester. 'Dat helpt.' Maar onderwijl groeit ook de weerstand: het oude gebouw van de politieacademie in 
Zutphen is prima geschikt, maar de omwonenden spannen allerlei procedures aan, en dat begrijpen ze ook heel 
goed bij het COA. 

En dus is het probleem nu acuut. 

Wat niet wil zeggen dat ze eronder gebukt gaan in Dronten. Integendeel! Jarenlang braken ze bij het COA 
gebouwen af, verkochten ze terreinen, ontsloegen ze mensen, en nu is het bouwen, bouwen, bouwen. Met alle 
ervaring die ze hebben. Natuurlijk zagen ze het aankomen. De oorlog in Syrië was al twee jaar aan de gang, maar 
de vluchtelingen kwamen niet naar Nederland. En ineens kwamen ze wel. Met honderden tegelijk. Je gaat pas 
bouwen als ze komen - dat is het probleem. Zo loop je ook in Dronten altijd achter de wereldcrises aan. 

Ziad, jij kwam vier weken geleden uit Damascus en woont nu tijdelijk in de witte paviljoentent op dit kamp. Twee 
stapelbedden in een kamertje. Tafeltje en een waterkoker. Begrijp je dat het een probleem is voor Nederland, al die 
mensen, die allemaal een plek nodig hebben? 

Ziad begrijpt de vraag en zegt: 'Het is niet anders.' 

Ziad, hoe ben je hier beland? 'Met de boot van Libië naar Sicilië. Dat kost duizend dollar. Met de trein van Sicilië 
naar Milaan. En dan met de taxi naar Amsterdam. Dat kost 650 euro.' 

Koos heeft 23 dienstjaren bij het COA en kent de ellende van de late jaren negentig: mensen slapend in de 
maïsvelden bij Ermelo. De geschiedenis herhaalt zich, zeker op asielgebied, dat zijn eigen conjunctuur heeft. Maar 
hij hoopt dat de ervaringen van de afgelopen decennia helpen. 'Nooit meer maïsvelden', zegt Koos. 

Toch doemt opnieuw het oude scenario op van een vastlopende asielmachine. Nu al is de Immigratie- en 
Naturalisatiedienst (IND) achter met het beoordelen van asielverzoeken - de mannen in de paviljoentent van 
Dronten zouden daar eigenlijk hooguit drie weken blijven, maar het zijn al drie maanden geworden. Eerst moet 'de 
prop' Eritreeërs verwerkt: die kwamen dit voorjaar zo onverwacht en zo massaal, dat de IND tot eind dit jaar nodig 
heeft om het allemaal te verwerken. 
Klem 
Syriërs als Ziad krijgen over het algemeen een verblijfsvergunning, en als ze die hebben, mogen ze de 
Nederlandse samenleving in. Daar verheugen ze zich op. Maar dat gebeurt niet. De gemeenten hebben geen 
huizen genoeg, of willen alleen vluchtelingen die werken; de Amsterdamse SP-wethouder vertelde het woensdag 
met kracht in de krant. Het is niet aan Janet Helder daar iets van te vinden, maar ze weet wel dat al die mensen 
ondertussen onder haar vleugels blijven. En dat kost geweldig veel geld. 'Het is allemaal heel aardig, die discussie, 
maar we hebben er niet veel aan. Bedrijfseconomisch gezien is het in elk geval niet erg efficiënt.' 

Vorig jaar kostte de opvang 400 miljoen euro. Dit jaar het dubbele. 

En zo zitten Janet Helder en haar mensen aan twee kanten klem. Er komen meer nieuwe asielzoekers dan ze 
kunnen bergen, en de oude gaan niet weg. De instroom stijgt, de uitstroom daalt. Hoeveel vluchtelingen met een 
verblijfsvergunning wonen er nog steeds in de opvang? 'Vandaag? 7.128.' 

In zijn kamertje in de paviljoentent staat Ziad. Televisie aan: Algemene Politieke Beschouwingen, live premier Rutte 
- hij heeft geen idee. Ziad, waarom Nederland? 'We hebben voor Nederland gekozen omdat dit het land is van de 
vrijheid.' 
Overal waar we bedden kunnen plaatsen, plaatsen we bedden (Janet Helder, plaatsvervangend bestuursvoorzitter 
COA) 
 
Graphic

 
Een Somalische familie poseert voor de fotograaf in AZC Dronten.
Foto Guus Dubbelman/de Volkskrant
Binnen wordt de lunch voorbereid.
Foto Guus Dubbelman/de Volkskrant
Vluchtelingen voor een van de nieuwe 'paviljoens'.
Foto Guus Dubbelman/de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: September 18, 2014

 
End of Document





Slijmerige porseleinzwam niet, gele lariksboleet wel
de Volkskrant
19 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 9
Length: 929 words
Byline: JURRE VAN DEN BERG
Body


Reportage: Op pad met een wildplukker 
Zeker zeven mensen zijn dit jaar in het ziekenhuis beland na het eten van giftige paddestoelen. Wildplukster Ria 
Loohuizen weet wat ze doet. 
In de berm langs een zanderig eikenlaantje knielt Ria Loohuizen bij een witte, bolvormige paddestoel. 'Schimmel op 
schimmel is niet lekker', zegt ze als ze ziet dat de koeienboleet niet vers meer is. Bijna dagelijks gaat Loohuizen 
erop uit om wilde paddestoelen te plukken. En elke keer is het weer een avontuur. 'Het geeft me een oer-gevoel', 
zegt ze. 'Alsof je aan het foerageren bent, zoals jagers en verzamelaars deden.' 

Door de natte zomer is het paddestoelenseizoen vroeg begonnen. In dit bos nabij Bakkeveen kun je kennismaken 
met de kleine aardappelbovist en de panteramaniet. Op de stam van een dikke beuk glimmen een paar slijmerige 
porseleinzwammen. Deze soorten zijn niet eetbaar, veel andere wel. 'Heerlijk, die diepe aardesmaak', zegt 
Loohuizen terwijl ze een hapje neemt van een regenboogrussula. 

De rest van de buit - een heksenboleet, een paar gele lariksboleten, wat cantharelletjes en een fors 
eekhoorntjesbrood - verdwijnt in haar rugzak. 'Veel lekkerder dan die smakeloze bleekscheetjes uit de supermarkt', 
bezweert Loohuizen. In het bos vind je bovendien paddestoelen die je niet of nauwelijks in de winkel kunt krijgen. 
Ze schreef er kookboeken over: Zwam in de pan en bos op je bord. 

Het plukken van grote hoeveelheden paddestoelen voor commerciële doeleinden is in Nederland verboden. Deze 
maand werd een man bij Ede beboet voor een oogst van 11 kilo. Zo'n hoeveelheid gaat ook Loohuizen wat ver. Zelf 
plukt ze bij uitzondering twee of drie zakken. Als het een heel goed jaar is, verkoopt ze de 'biefstuk van de armen' 
weleens aan restaurants. 

In de dertig jaar dat ze plukt heeft Loohuizen zich nog nooit vergist. Je moet je er wel in verdiepen en niet achteloos 
worden, waarschuwt ze. 'Het onderscheid tussen een onschuldige champignon en een dodelijk giftige groene 
knolamaniet is maar klein.' Haar stelregel: 'Als je niet zeker bent van de soort, moet je het niet eten.' 

Niet iedereen houdt zich daaraan. Dit jaar belandden al zeker zeven mensen in het ziekenhuis na het eten van 
giftige paddestoelen, meldt het Nationaal Vergiftigingen Informatie Centrum (NVIC). Dat zijn er vroeg in het seizoen 
al meer dan de gemiddeld vijf in voorgaande jaren. Meestal gaat het om mensen van buitenlandse afkomst. 
Doorgaans krijgen ze maag- en darmklachten, maar het eten van de groene knolamaniet kan leiden tot leverfalen 
en uiteindelijk tot de dood. Het Voedingscentrum adviseert alleen paddestoelen uit de winkel te eten. 

'Elke paddenstoel heeft dubbelgangers', zegt Nico Dam, bestuurslid van de Nederlandse Mycologische Vereniging 
(NMV), een genootschap van paddestoeldeskundigen. De vereniging krijgt steeds vaker foto's toegestuurd met de 
vraag welke soort het betreft en of deze giftig is. De NMV neemt geen standpunt in over consumptie. 'Als mensen 
iets in hun mond stoppen, is dat hun eigen verantwoordelijkheid', aldus Dam. Wel helpt de NMV het Rijksinstituut 
voor Volksgezondheid en Milieu (RIVM) met determineren bij vergiftingsgevallen. 

Dam vindt het jammer dat de paddestoel in Nederland zo'n slecht imago heeft. Het is net als met auto's, vindt hij: 
paddestoelen zijn niet gevaarlijk, mensen wel. 'Nederland is mycofoob. Oost-Europese landen, maar ook Duitsland, 
Italië, Frankrijk en Zweden hebben een veel rijkere paddestoelcultuur.' 

Dat is ook de ervaring van Ria Loohuizen. 'In Frankrijk zie je in het najaar overal paddestoelenplukkers. In het café 
vertellen mensen trots over hun oogst en in de plaatselijke apotheek determineren ze op verzoek.' Nederland stelt 
daar vooral slechte pers tegenover, vindt ze. 'Je leest alleen over paddestoelen als iemand is vergiftigd.' Duistere 
namen als heksengebroed, duivelseieren en satansboleet helpen ook niet mee, denkt de cultuurhistorica. Al ziet ze 
het tij keren. 'Wildplukken is populairder aan het worden. Door de komst van migranten uit Oost-Europa, maar ook 
omdat terug naar de natuur in de mode is.' 

Toch zijn paddestoelplukkers niet geliefd, is haar ervaring. 'Ik word vaak berispend toegesproken. In Nederland 
gaan we panisch om met dat kleine beetje natuur dat we nog overhebben. Ondertussen verkopen ze op de 
Noordermarkt in Amsterdam dure paddestoelen uit Letland en Litouwen. Als er een cellofaantje overheen zit, 
vertrouwen mensen het blijkbaar wel.' 
HERKEN HET GEVAAR 
In Nederland komen ruim vijfduizend paddestoelsoorten voor. Daarvan zijn er zo'n tweehonderd giftig en tien tot 
twintig dodelijk giftig. Giftige paddestoelen hebben geen algemene, zichtbare kenmerken, zegt 
paddestoeldeskundige Nico Dam. Om te achterhalen of een paddestoel giftig is, moet je de soort vaststellen. Dat 
kan soms met het blote oog, soms is een microscoop nodig. Ook bij vergiftiging is het belangrijk vast te stellen 
welke soort de mogelijke boosdoener is. Hier kun je op letten: 
- Neem de paddestoel in zijn geheel mee. Het ondergrondse gedeelte kan cruciaal zijn voor determinatie, 
bijvoorbeeld de knol van de dodelijk giftige groene knolamaniet. 
- Bepaal de kleur van de lamellen, de papierachtige ribben onder de hoed van de paddestoel. Witte lamellen 
betekent vaak oneetbaar, zoals bij de vliegenzwam (rood met witte stippen). Maar pas op: ook paddestoelen met 
zwarte lamellen kunnen giftig zijn. 
- Let op de omgeving. De groene knolamaniet tref je vaak aan in de buurt van eiken of beuken, maar nooit in 
grasland. 
Veel lekkerder dan die smakeloze bleekscheetjes uit de supermarkt (Ria Loohuizen paddestoelenkenner) 
 
Graphic

 
Paddestoelenkenner Ria Loohuizen met een paar vers geplukte lariksboleten in een bos in Wijnjewoude.
Foto Harry Cock / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Toxic + Hazardous Substances (93%); Environmental + Wildlife Organizations (67%); Environmental 
Accidents + Disasters (63%); Nuclear Accidents (63%) 
 

Industry: Entertainment + Arts (84%); Restaurants + Food Service Industry (75%); Food Industry (70%); 
Chemicals (69%); Restaurants (67%); Fruits + Vegetables (63%) 
 

Load-Date: September 18, 2014

 
End of Document





Wie zet de toon?
de Volkskrant
19 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 2912 words
Byline: DOOR NELL WESTERLAKEN ILLUSTRATIE CLAUDIE DE CLEEN
Body


Beschouwing wie wordt de nieuwE dirigent van het KCO? Muziek 
Aan welke criteria moet de nieuwe dirigent van het Koninklijk Concertgebouworkest voldoen? Wat houdt zijn functie 
in, hoeveel verdient hij en hoe gaat het eraan toe op de transfermarkt? V zet het voor u op een rij. 
Zo veel maestro's, zo veel manieren. Haalt de één fluweelzachte vibrato's uit het orkest met een trilling van een 
vinger, een ander zwiept zijn baton hautain in de richting van het 'strijkvee'. Schaumschläger, schuimklopper, werd 
Valeri Gergjev genoemd door musici van de Berliner Philharmoniker. In Nederland kreeg de Russische coryfee ooit 
de bijnaam 'peper- en zoutstrooier'. Je hebt acrobaten en aerobicsleraren, dansers, zwabberaars en houten klazen. 

Maar hoe de chef ook beweegt op de bok, elk wereldorkest hoopt op de grote tovenaar die muzikale perfectie 
koppelt aan een inspirerende geest, die nieuw elan laat opbloeien zonder oog te verliezen voor de traditie, en dat 
liefst met een scheutje showbizzbloed: altijd leuk voor de kijkers. 

De jacht is in volle gang. Een muzikale duizendpoot van wereldformaat wordt gezocht door de Berliner 
Philharmoniker, waar dirigent Simon Rattle vorig jaar zijn vertrek aankondigde per 2018, en door het Koninklijk 
Concertgebouworkest (KCO) waar Mariss Jansons om gezondheidsredenen opstapt in 2015. Begin deze maand 
kwam daar in zekere zin de Wiener Philharmoniker bij toen Franz Welser-Möst met Wagneriaanse bombarie de 
deur achter zich dichtsloeg bij de Wiener Staatsoper. Als zelfstandig opererend orkest kent de Wiener weliswaar 
geen chef-dirigent, maar als huisorkest van de Staatsoper speelt men onder de dienstdoende muziekdirecteur, tot 
voor kort dus Welser-Möst. 

Drie symfonieorkesten uit de buitencategorie op zoek naar een chef-dirigent; ze vissen allemaal naar de tien, twaalf 
goudkarpers in dezelfde vijver. De transfermarkt is ingewikkelder dan die in de voetballerij, want 'zowel dirigenten 
als orkesten die meedraaien in de wereldtop hebben een uitgesproken karakter en gaan voor langere tijd een 
huwelijk aan', zegt een musicus. Een relatiebureau zou er een kluif aan hebben. 

Het KCO - onlangs door een Berlijnse recensent nog verklaard tot 'klinkend werelderfgoed' - eist een harde werker, 
daarover zijn vriend en vijand het eens. Een persoonlijkheid ook. 'Het orkest heeft een bijzonder hoog basisniveau 
en een eigen klank', zegt een orkestmusicus. 'Je kunt er niet iemand voor zetten die denkt: het is wel goed zo. Je 
moet veel méér doen dan de boel aan de praat houden. De orkestleden willen muzikaal worden uitgedaagd, zodat 
je elkaar meevoert in een opwaartse spiraal.' Neem Jansons: in elke 'zitrepetitie' - een korte repetitie tijdens een 
tournee vlak voor een concert - geeft hij kleine, welgekozen aanwijzingen met de precisie van een vooroorlogse 
horlogemaker die de radertjes nog soepeler wil laten lopen. 'Iedereen staat dan weer op scherp en voelt dat het 
goed zit. Dat maakt het verschil tussen een goede en een heel goede dirigent.' 

Niettemin is de dirigent in principe een natuurlijke vijand van het orkest, stelt voormalig eerste hoboïst Werner 
Herbers van het Concertgebouworkest. 'Ga maar na: je speelt op wereldniveau, veel orkestleden zijn daarbij ook 
nog goede solisten en dan komt iemand die jouw jaarsalaris verdient in twee weken even de baas spelen, even 
vertellen hoe het moet. Ze zien hem aankomen! Als dirigent moet je die bende tot een eenheid smeden zonder de 
orkestleden tegen de haren in te strijken.' 

Herbers zag in zijn muziekcarrière zo'n 140 dirigenten voor zich. 'Een chef als Carlos Kleiber wist zijn musici zo 
overtuigend duidelijk te maken dat Beethoven in diens tijd eigenlijk een avant-gardist was, dat het orkest vleugels 
kreeg. Leonard Bernstein had dat ook: een absolute, positieve en bindende overtuiging.' 

Het KCO is in vergelijking met andere belangrijke orkesten coöperatief en efficiënt, maar ook zelfbewust en mondig. 
In Franse orkesten wil de Franse, licht-anarchistische, slag weleens opspelen. In vooral Oost-Europese orkesten 
heerst op het podium nogal eens een artistieke en financiële hiërarchie - eerste violisten aan de top, slagwerkers 
onderaan - die Nederlandse musici vreemd is. 

De laatste drie chefs van het KCO brachten uiteenlopende bagage mee; ieder leverde zijn unieke bijdrage aan de 
klankkleur van het orkest. Haitink, geen prater, cultiveerde een heldere, lichte klank met minieme gebaren. 'Hij grijpt 
weinig in en is een meester in het laten ontstaan van een gebeurtenis tijdens het concert', zegt dirigent Ed 
Spanjaard. 

Riccardo Chailly kwam naar Amsterdam met zijn Italiaanse temperament en werkte aan precisie en samenspel. 'De 
kleuren werden feller, de muziek flonkerde', volgens Gustavo Gimeno. De jonge dirigent (37) begon als slagwerker 
bij het KCO en werd later Jansons assistent. 'Mariss is een finetuner, hij verdwijnt compleet in de muziek en stelt 
alles in dienst van de expressie.' Ten opzichte van zijn voorganger komt Jansons klank misschien iets 'dikker en 
Duitser' over, zegt een musicus, maar 'de transparantie blijft overeind, het zal nooit een brei worden.' 

De authentieke klank vertoont volgens oudgedienden wel wat slijtage, nu steeds meer musici van buiten de 
grenzen komen en niet van jongsaf zijn opgeleid door orkestleden. Op het podium zitten inmiddels 24 
nationaliteiten, zo'n 40 procent van de musici is niet in Nederland geboren. 'Maar in zo'n gerijpt klanklichaam', zegt 
Gimeno, van Spaanse afkomst, 'pas je je vanzelf aan.' 

Die wereldwijd geprezen klankkleur laat zich niet eens zo makkelijk omschrijven. De Duitse recensent hoorde in 
Berlijn 'hogere lichtheid' en 'zachte brille' in de Haydn-variaties van de combi Jansons-KCO. Het Lichtes Spiel van 
de hedendaagse componist Wolfgang Rihm, was een 'zweeffase die bijna van Mahler afkomstig had kunnen zijn 
als die tijdens zijn bergwandelingen niet zoveel volkorenbrood en appels had gegeten'. 

Dit luisteraarsgeluk kan nog deels worden toegedicht aan de smaak van een recensent die in plaats van sauerkraut 
voorjaarsgroenten krijgt voorgeschoteld. De stabiele factor in de orkestklank, opgebouwd, gerijpt en geëvolueerd in 
126 jaar, is een 'evenwichtige mengkleur die nooit zompig wordt', zegt Ed Spanjaard. 'De houtblazers zijn 
belangrijk, hoewel minder dan vroeger.' 

Professioneel luisteraar Kees Vlaardingerbroek spreekt van een warme klanktraditie, 'een intiem geluid van een 
orkest met een haast kamermuzikale verfijning'. Het orkest groeide mee met de tijdgeest. Als artistiek leider van 
NTR Zaterdagmatinee constateert hij een wereldwijde trend: de decibellen zwellen aan. 'Je ziet hier en daar dat de 
bekers van trombones groter worden.' Onder invloed van de event-cultuur rukt de powerklank op. 'Mensen willen 
overvleugeld worden. Geen orkest kan zich daar helemaal aan onttrekken, ook het KCO niet.' 

Toch blijft het fluwelen timbre overeind, zegt hij, mede dankzij de veel geprezen 'gouden glans' die de akoestiek 
van het Amsterdamse concertgebouw over de muziek legt. Lastig puntje soms voor de manschappen op het 
podium: de secties in het orkest kunnen elkaar niet altijd goed horen. 

Juist die bijzondere akoestiek is een bruidsschat voor een maestro die wil gloriëren met een wereldorkest. Voor het 
geld kan hij (vrouwen ontbreken vooralsnog aan de top) de halte Van Baerlestraat in Amsterdam beter overslaan - 
dit geldt zowel voor zijn eigen salaris als wat betreft de financiele ruimte van het orkest. 

Leo Samama was in de jaren tachtig en negentig bestuurslid van het KCO en gedelegeerd directeur artistieke 
zaken: 'In landen als Duitsland, Frankrijk of Italië is cultuur een erezaak en dragen overheden daarvan de financiële 
consequenties. Sommige buitenlandse orkesten van minder statuur betalen veel meer voor zowel hun musici als 
hun chef. Nederlandse politici zien blijkbaar geen electoraal belang in het onderhouden van een mondiaal 
toporkest.' 

De KCO-directie trok in het jaarverslag 2013 aan de bel bij de subsidieverstrekkers in Den Haag en Amsterdam: de 
vaste lasten stijgen harder dan de inkomsten, wat over een jaar of zes consequenties zou kunnen hebben voor de 
orkestbezetting en de kwaliteit. Toch even een puntje van aandacht voor de nieuwe maestro. 

Over honoraria zwijgt de directie in alle 24 talen, maar volgens ingewijden ligt het jaarsalaris van een aanvoerder 
van een orkestsectie rond de 75 duizend euro. Een musicus uit een Scandinavisch orkest moest flink inleveren toen 
hij koos voor Amsterdam. De Berliner Philharmoniker en de Wiener Philharmoniker, de twee andere toppers uit de 
Champions League, betalen meer en hebben als orkest veel meer 'bijverdiensten' uit bijvoorbeeld bijzondere 
concerten. Wie echt veel wil verdienen, kan beter in Frankrijk, Spanje of Azië gaan spelen. Of bij het orkest van de 
Bayerische Rundfunk, waar ook Mariss Jansons als chef op de bok en de loonlijst staat. 

Dirigenten krijgen gewoonlijk betaald per concert, ook chefs met een vaste aanstelling. De schattingen lopen wat 
uiteen, maar het honorarium per concert zou voor een gastdirigent om en nabij de 25 duizend euro liggen. Een 
topchef zou voor een aanstelling van zestien weken per jaar een honorarium krijgen van hoog in de zes of laag in 
de zeven cijfers, hoewel de KCO-directie in een reactie laat weten deze schatting 'wat aan de hoge kant' te vinden. 
Daarnaast kan de gecontracteerde een financiële toegift bepleiten voor bijvoorbeeld buitenlandse of bijzondere 
concerten. 

'Het verloop is klein', zegt David Bazen, zakelijk directeur van het KCO. 'De kwaliteit van het orkest, de klank, de 
werksfeer zijn voor de meeste van onze musici belangrijker dan geld.' In volledige bezetting zitten dezer dagen 116 
man op het podium. 'Er zijn wat vacatures door pensioneringen; 120 man zou ideaal zijn.' Alles voor de muziek, is 
een nobele gedachte, maar de vraag is of buitenlands toptalent in de toekomst nog trek heeft zich te vestigen in 
Amsterdam Oud-Zuid waar, volgens een daar gevestigd musicus, de huizenprijzen in een aanhoudend crescendo 
verkeren. 

Voorlopig worden de gemoederen beziggehouden door die ene vacature. Belangrijk criterium is dat het orkest een 
band heeft met een dirigent. Er moet een klik zijn, meteen na het eerste gezamenlijke concert, de eerste date. 
Orkestwatchers kijken mee: met welke dirigenten is in de afgelopen jaren een goede relatie opgebouwd? Wie 
werden na één concert niet meer teruggevraagd? Klinkende 'namen' als Daniel Barenboim (1942), Valeri Gergjev 
(1953) of Kurt Mazur (1927) maken geen kans vanwege het ontbreken van een band met het orkest, omdat ze te 
weinig vernieuwend zijn of te oud. Grote talenten zijn de afgelopen jaren allemaal gewogen door het orkest. 

Kiest het KCO voor bestendiging van de huidige lijn met een accent op Duits-Oostenrijks romantisch repertoire? 
Dan zou de veelgenoemde Andris Nelsons een goede opvolger zijn. Jansons protegé en landgenoot heeft echter 
net voor vijf jaar getekend in Boston. De eigengereide Hongaar Iván Fischer, die al even hoog scoort bij de 
bookmakers? Ligt artistiek goed, maar staat bekend als een eigenheimer met autoritaire trekjes. 

Een nieuwe dirigent, zegt Leo Samama, zal behalve artistiek en muzikaal ook een uitstraling moeten hebben die 
aanspreekt buiten het orkest. Naam en faam van de dirigent zijn goed voor de 'verkoopbaarheid' van het orkest in 
het buitenland. 'Bedenk daarbij dat ook de vraag van het publiek en van sponsors steeds belangrijker wordt.' Een 
moderne figuur die een actieve rol wil spelen in het sponsortraject is mooi meegenomen. 

Een jonge maestro als Gustavo Dudamel (1981) heeft star appeal en swingt voor zowel orkest als publiek, zegt de 
een. Hij is nog niet gelaagd genoeg, meent een ander. 'En houdt Daniele Gatti in de gaten. De Italiaan maakte van 
de zomer grote indruk op het orkest met zijn Falstaff. Hij is bovendien al vaker op de koffie geweest.' Van eigen 
bodem is Jaap van Zweden genoemd, maar het orkest schijnt volgens een kenner weinig dierbare herinneringen te 
koesteren aan diens tijd als concertmeester. 

De keuze voor een chef-dirigent raakt ook de programmering, die in samenspraak met de artistieke leiding en het 
orkest tot stand komt. Moet de baton vooral in de richting wijzen van het KCO-erfgoed van de grote symfonische 
werken, van Mahler, ooit ingezet door de roemruchte Willem Mengelberg, tot specialiteit van het huis ontwikkeld 
door Bernard Haitink? Of juist naar moderner werk zoals Riccardo Chailly inbracht? Wat meer Franse gerechten op 
het menu? 

De meningen zijn even kakofonisch als de klanken van een stemmend orkest voor de entree van de maestro. Een 
benoeming kan zo maar rond zijn, zeggen orkestwatchers. Evenmin is het uitgesloten dat het KCO een tijdje single 
blijft als de gedroomde bruidegom nog even niet beschikbaar is. Faites vos jeux, uw inzet graag. 


Kwartaalverband 
Voor buitenstaanders lijkt het een vreemd gegeven: een aanvoerder die maar drie tot vier maanden per jaar voor 
zijn troepen staat. Brengt een chef-dirigent langere tijd door met hetzelfde orkest, dan loert het gevaar van routine. 
Riccardo Chailly stond soms twintig weken per jaar voor het KCO, waardoor dirigent en orkest een beetje op elkaar 
uitgekeken raakten. Twaalf tot zestien weken is volgens de meeste musici een ideale periode voor maestro en 
orkest om samen een muzikale en programmatische koers te bepalen. Gastdirigenten leggen muzikaal andere 
accenten zodat het orkest scherp blijft. Ze brengen vaak een ander repertoire mee als aanvulling op de specialiteit 
van de chef. 

De sollicitatiecommissie 
De stem van het podium klinkt sterk door in de organisatie van het KCO, ook bij de benoeming van een nieuwe 
chef-dirigent. De commissie die op zoek is naar een nieuwe chef-dirigent bestaat uit een afvaardiging van het 
orkest, een afvaardiging van de vereniging 'Het Concertgebouworchest' (die voornamelijk ook uit musici bestaat), 
de adjunct-directeur artistieke zaken en de algemeen directeur, die technisch voorzitter is. Dertien van de zestien 
commissieleden zijn musici. Zij moeten het eens worden over een kandidaat. Toen Mariss Jansons zijn vertrek 
aankondigde, is het orkest geraadpleegd en werden mogelijke kandidaten gewogen en in kaart gebracht. De 
namen worden niet bekendgemaakt. De betreffende kandidaten worden gepolst. Directie en orkest proberen 
gezamenlijk tot een voordracht te komen aan het stichtingsbestuur dat uiteindelijk beslist. 


De voorgangers 
Willem Mengelberg 

(1895-1945) 

Nam het stokje over van de allereerste dirigent Willem Kes (1888-1895). Mengelberg leidde het indertijd wat 
provinciaalse orkest naar het wereldpodium. Zette de 'Nederlandse' traditie in van de Matthäus Passion op 
Palmzondag en haalde Mahler in huis, zowel diens muziek als de componist zelf, als gastdirigent. De kundige en 
autoritaire Mengelberg werd in 1945, na vijftig jaar, uit zijn functie ontheven vanwege iets te warme contacten met 
de Duitsers. 

Eduard van Beinum 

(1945-1959) 

Zo autoritair als Mengelberg, zo democratisch en bescheiden was zijn opvolger. Wel een dirigent die zijn 
lichaamstaal liet spreken. Volgens orkestleden speelde je 'niet onder Van Beinum maar met Van Beinum'. 
Borduurde voort op de Mahler-traditie en introduceerde de symphonieën van Bruckner. Nam ook onder de nazi's 
verboden entartete Musik weer op, van Joodse en/of moderne componisten. Stierf in het harnas: tijdens een 
repetitie in 1959 kreeg hij een hartaanval. 

Bernard Haitink 

(1961-1988) 

Werkte als jonge dirigent de eerste twee jaar bij het Concertgebouworkest onder de vleugels van de ervaren Eugen 
Jochum. Bouwde het repertoire van de classicistische en romantische werken uit en ging verder met de Franse 
muziek die Van Beinum op het programma had gezet. Kreeg in 1969 de muzikale actiegroep Notenkrakers op zijn 
dak vanwege een conservatief beleid. Kwam vaak in aanvaring met de orkestdirectie, vertrok in 1988 met bonje en 
onderhoudt sindsdien een haat-liefdeverhouding het orkest. 

Riccardo Chailly 

(1988-2004) 

Werd als goede tweede favoriet van het orkest aangesteld nadat zijn leermeester Claudio Abbado niet voor 
Amsterdam koos. De Milanees is een bewonderaar van Mengelberg en voegde Italiaans temperament toe aan de 
muziek. Hij continueerde het werk van zijn voorgangers met Mahler, Bruckner en Brahms, bracht 'vergeten' werk 
van Nederlandse componisten en introduceerde met grote verfijning 20ste-eeuwse werken. Was vaak aanwezig bij 
het KCO, wat volgens sommigen leidde tot wederzijdse vermoeidheid. 

Mariss Jansons 

(2004-2015) 

Sloot aan bij de Duits-Oostenrijkse traditie van het KCO. Krijgt veel lof voor zijn transparantie en verfijning en omdat 
hij orkesten en zangers boven zichzelf uittilt. Bleef na een hartaanval tijdens een concert in Oslo in 1996 op de 
grond liggend doordirigeren. Vertrekt volgend jaar om gezondheidsredenen, maar komt terug voor gastdirecties. 
Blijft als chef-dirigent verbonden aan het Symphonieorchester des Bayerischen Rundfunks in München. 


Behalve genoemde personen werden voor dit artikel ook geraadpleegd: muziekjournalisten Hans Heg en Guido van 
Oorschot, KCO-hoboïst Jan Kouwenhoven, KCO-slagwerker en voorzitter van de ondernemingsraad Herman 
Rieken, voormalig KCO-violist Wim van Keulen en enkele personen uit de muziekwereld die anoniem wensen te 
blijven. Geraadpleegde boeken: Dirigenten en nog meer dirigenten, van Roland de Beer en Spraakmakende 
dirigenten, van Jan W. de Kruijff. 
Voor het geld kan een maestro de halte Van Baerlestraat in Amsterdam beter overslaan - dit geldt zowel voor zijn 
eigen salaris als wat betreft de financiële ruimte van het orkest 
 
Graphic

 
Behalve genoemde personen werden voor dit artikel ook geraadpleegd: muziekjournalisten Hans Heg en Guido van 
Oorschot, KCO-hoboïst Jan Kouwenhoven
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Music Groups + Artists (95%); Artists + Performers (62%); Music (62%) 
 

Load-Date: September 18, 2014

 
End of Document





Aangifte tegen minister Egypte om bloedbaden
de Volkskrant
19 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 8
Length: 615 words
Byline: VAN ONZE VERSLAGGEVER ROB VREEKEN
Body


Vier Egyptische Nederlanders hebben donderdag bij het Team Internationale Misdrijven van het landelijk parket in 
Rotterdam een aanklacht wegens misdaden tegen de menselijkheid ingediend tegen de Egyptische minister van 
Binnenlandse Zaken, Mohamed Ibrahim. 
De mannen beschouwen zich als slachtoffer van het buitensporig geweld waarmee politie en leger vorig jaar in 
Caïro demonstraties neersloegen tegen het afzetten van president Mohamed Morsi. 

Mensenrechtenorganisatie Human Rights Watch (HRW) riep vorige maand alle VN-lidstaten op de daders te 
vervolgen. 'Velen zijn nog steeds aan de macht en hebben veel om zich voor te verantwoorden', zei directeur 
Kenneth Roth. Mogelijk is daarin nu een rol weggelegd voor Nederland. Het Internationaal Strafhof (ICC) in Den 
Haag kan geen rol spelen in de zaak, omdat Egypte niet is aangesloten bij het hof. 

De advocaat van de vier Egyptische Nederlanders, André Seebregts, denkt dat de zaak goede kans maakt in 
behandeling te worden genomen. Hij ziet voldoende grond voor vervolging en veroordeling. De door Seebregts 
verzamelde bewijzen zijn opgenomen in de stukken die hij gisteren in Rotterdam heeft ingeleverd. Hij zegt geen 
details te kunnen vrijgeven. 

Details staan al volop in het vorige maand door HRW gepubliceerde rapport All According to Plan, over het 
bloedbad van 14 augustus vorig jaar op het Rabaa-plein in Caïro, waar minstens duizend aanhangers van Morsi en 
zijn Moslimbroederschap werden doodgeschoten. 

Na afloop van het bloedbad op het Rabaaplein zei minister Ibrahim dat 'alles volgens plan' was verlopen. Bij diverse 
andere betogingen in de maanden juli en augustus kwamen nog enkele honderden mensen om. 

Als justitie de aanklacht in behandeling neemt, zal het onderzoek in handen komen van het Team Internationale 
Misdrijven van de landelijke recherche, in samenwerking met het landelijk parket. Team en parket hebben sinds de 
invoering van de Wet Internationale Misdrijven (WIM) in 2003 een groot aantal zaken op zich genomen tegen 
mensen die werden verdacht van oorlogsmisdrijven, genocide of misdaden tegen de menselijkheid. 

Meestal waren dat buitenlanders (vaak asielzoekers) die zich in Nederland bevonden. Maar ook Nederlanders zijn 
vervolgd, zoals de zakenman Frans van Anraat, die grondstoffen voor chemische wapens had geleverd aan de 
Iraakse dictator Saddam Hussein. Daarmee werd genocide gepleegd op de Koerden. 

De vier indieners van de aanklacht zijn in Nederland wonende Egyptenaren met de Nederlandse nationaliteit. Een 
van hen was aanwezig toen de bezetting door betogers van het Rabaaplein met geweld werd beëindigd. De 
anderen namen deel aan demonstraties op 8 en 27 juli in Caïro. 

Volgens advocaat Seebregts raakte een van de vier daarbij gewond. De anderen 'stonden midden in een 
kogelregen'. Hun identiteit wil hij niet bekendmaken, vanwege hun veiligheid en vooral die van hun familie in 
Egypte. 

Drie jaar geleden stelde het Openbaar Ministerie een zogeheten 'aanwijzing' op voor hoofden van parketten die te 
maken krijgen met internationale misdrijven. Daarin staat dat een zaak alleen wordt geopend bij 'voldoende reëel 
perspectief op succesvolle opsporing'. 

Daarmee wordt volgens Seebregts niet bedoeld dat de verdachte daadwerkelijk in de kraag moet worden gevat. 'Er 
moet een reële kans op veroordeling zijn, eventueel in absentie.' 

Nederland is volgens HRW een voorbeeld voor alle landen die werk willen maken van het vervolgen van elders 
gepleegde oorlogsmisdrijven, genocide en misdaden tegen de menselijkheid. De speciale eenheden daarvoor bij 
politie en justitie doen geweldig werk, staat in een woensdag verschenen onderzoek. 
Vier Egyptische Nederlanders: wij zijn slachtoffer van leger en politie 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Justice Departments (94%); Criminal Offenses (86%); Law Enforcement (82%); Human Rights (76%); 
War Crimes (71%); Sex Offenses (68%); Crime, Law Enforcement + Corrections (67%); War + Conflict (65%); 
Evidence (61%) 
 

Load-Date: September 18, 2014

 
End of Document





'Er is ons veel onrecht aangedaan'
de Volkskrant
19 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 14
Length: 1031 words
Byline: VAN ONZE VERSLAGGEVER RIK NIJLAND
Body


Reportage 70ste verjaardag Operatie Market Garden 
Zaterdag herdenkt de koning in Driel de inzet van Poolse militairen bij de Slag om Arnhem. Lang kregen de Polen 
de schuld van de mislukte operatie, maar nu is het eerherstel compleet. 
Op het Polenplein in het Betuwse dorpje Driel krijgt Lech Marian Ziolowski geen moment rust. Even ontspannen in 
de zon zitten is er niet bij voor de veteraan uit de Tweede Wereldoorlog. Vragen van omstanders, handen 
schudden; een groep Poolse para's in uniform meldt zich spontaan voor een eerbetoon, een speech, een yell en 
wéér foto's. Zijn vrouw Maria ziet het met zorg aan. 'Hij vindt het heerlijk om in Nederland te zijn, maar ik hoop dat 
hij het volhoudt; hij is wel 93 hè.' 

Ziolowski moet dan nog beginnen aan een lange reeks herdenkingen en plichtplegingen in het kader van de 70ste 
verjaardag van Market Garden. Deze donderdag staat de opening van een informatiecentrum in Driel en vervolgens 
een nagespeelde oversteek van de Rijn op het programma. Zaterdag volgt de echte klapper. Dan komen er twee 
staatshoofden naar het Polenplein. Tussen zalencentrum Driessen, een rij ginkgo-bomen en vreugdeloze jaren 
tachtig winkels zullen zij de Poolse militairen eren die meevochten bij de Slag om Arnhem. Elf van de vijftig Poolse 
veteranen die nog in leven zijn, geven daar acte de présence. 

Voor het eerst ligt het zwaartepunt van de herdenking van de Slag om Arnhem niet aan de overkant van de Rijn, op 
de hei bij Ede of in Oosterbeek. Komende zondag zullen schoolkinderen bloemen leggen bij de 1.700 graven op de 
Airborne begraafplaats in Oosterbeek, maar de traditie dat daar elke tien jaar koninklijk bezoek bij is, wordt 
doorbroken. Koning Willem-Alexander en in zijn kielzog de Poolse president Bronislaw Komorowski, gaan naar de 
herdenking in Driel. 

'Dat mag je best de kroon op ons werk noemen', zegt Arno Baltussen, voorzitter van de Stichting Driel-Polen die al 
jaren de herdenking in het dorp organiseert en contacten onderhoudt met de Poolse veteranen. Hij is ook de 
drijvende kracht achter het nieuwe informatiecentrum in de katholieke kerk in Driel over de rol van de Poolse 1e 
Onafhankelijke Parachutistenbrigade, in 1944 een eenheid van naar Engeland gevluchte Polen. 

De missie voor de Polen destijds: ontzet de Britten die de brug van Arnhem moeten veroveren. De Britten zijn na 
vier dagen van gevechten teruggedrongen in Oosterbeek. Op 21 september worden daarom 1.000 man Poolse 
hulptroepen gedropt ten zuidoosten van Driel. Tot vlak voor de operatie heeft generaal-majoor en bevelhebber 
Stanislaw Sosabowski geïnformeerd of het veer over de Rijn waarmee hij over wil varen naar het belegerde 
Oosterbeek, wel intact is. 

Maar als de Polen bij de Rijn komen, is het vaartuig weg. De avond ervoor heeft de veerbaas de kabel gekapt, 
omdat hij bang is dat door de Betuwe oprukkende Duitsers de pont zullen gebruiken om de Engelsen in de rug aan 
te vallen. Engelse verbindingsofficieren beloven vlotten, maar die komen niet. 

Onder zwaar vuur proberen de Polen daarom in een paar piepkleine rubberbootjes over te varen, maar na een paar 
tochten zijn die volkomen aan flarden geschoten. Ook een volgende poging mislukt. Operatie Market Garden bloedt 
dood aan de oevers van de Rijn. En dat is de schuld van de Polen, vindt veldmaarschalk Montgomery; die waren te 
schijterig om te vechten. Pas ruim zestig jaar later volgt rehabilitatie. Generaal Sosabowski wordt in 2006 postuum 
onderscheiden met de Bronzen Leeuw voor bijzonder moedig gedrag; de brigade krijgt de Militaire Willems-Orde. 

'Dat heeft de belangstelling voor de Polen van Driel aangewakkerd, zowel in Nederland als in Polen', vertelt 
Baltussen, nadat hij de twee zoons van een overleden veteraan wegwijs heeft gemaakt in het informatiecentrum. 
Zaterdag vormen de koning en de president de kers op de taart. 'Voor even is het Polenplein in Driel dan het 
mooiste plein van de wereld.' 

Vergeten exodus 

In de laatste dagen van de Slag om Arnhem in september 1944 moeten 150 duizend inwoners van Arnhem en 
omgeving huis en haard verlaten. De Duitsers verwachten dat de noordoever van de Rijn frontlinie zal blijven. 
Burgers zijn een blok aan het been, zeker omdat ze overwegend op de hand zijn van de geallieerden. Op 25 en 26 
september verlaten de Arnhemmers met handkarren of volgeladen fietsen de stad. Ook ruim honderdduizend 
inwoners van de Betuwe en uit de omgeving van Nijmegen raken op drift. De meeste Arnhemse vluchtelingen 
kloppen aan bij familie en kennissen of wonen in oude schuren, tot in Friesland aan toe. Het wordt een kort verblijf, 
denken ze - dagen, hooguit weken. Pas 8 maanden later keren ze terug naar een door Duitse militairen 
leeggeplunderde stad. In het Airborne Museum in Oosterbeek is een expositie ingericht over de lotgevallen en de 
terugkeer van de berooide evacués. Bijna vergeten geschiedenis, merkte directeur Jan Hovers. 'Gezien de omvang 
en de duur van de evacuatie is het onbegrijpelijk dat die geen deel uitmaakt van ons collectieve geheugen.' 

Józef Wojciechowski (91)  woont in Yorkshire, Engeland 

'Raar wat je onthoudt. Zeventig jaar geleden was het ook mooi weer in Driel, maar een prettig verblijf was het 
natuurlijk allerminst. Van de overkant van de rivier werden we constant beschoten; overvaren zou zelfmoord zijn 
geweest. Ik vind het leuk nu ook jullie koning te treffen. Bij de uitreiking van de onderscheidingen in 2006 in Den 
Haag heb ik koningin Beatrix ontmoet - erg aardige vrouw. De laatste tien jaar kom ik geregeld terug in Driel. Het is 
geweldig wat de mensen hier voor ons doen.' 

Lech Marian Ziolowski (93) woont in Toronto, Canada 

'De Duitsers hadden geschut opgesteld op de heuvels en de oever aan de andere kant van de Rijn. Als we overdag 
buiten kwamen - ik was ingekwartierd in de bakkerij - werd er meteen geschoten. Op de rivier ben ik niet geweest. 
Mijn kameraden en ik lagen wel klaar op de oever om over te steken - nee, niet in een dinghy, maar met een 
metalen bootje. Je hoorde de kogels afketsen. Op de rivier zouden we sitting ducks zijn geweest; gelukkig werd de 
overtocht afgeblazen. Geweldig dat de koning en de president zaterdag komen. Dat betekent veel; er is ons in het 
verleden onrecht aangedaan.' 
 
Graphic

 
Vier Poolse veteranen steken de Rijn over bij Driel tijdens de herdenking van Operatie Market Garden.
Marcel van den Bergh
Lech Marian Ziolowski (93) woont in Toronto, Canada
Marcel van den Bergh
Józef Wojciechowski (91)  woont in Yorkshire, Engeland
Marcel van den Bergh
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Rule Of Law (94%); European Union (68%); Defense Departments (63%) 
 

Industry: Public Broadcasting (71%) 
 

Load-Date: September 18, 2014

 
End of Document





Experts voeren jihad tegen elkaar
de Volkskrant
20 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 2690 words
Byline: MERIJN RENGERS EN JOHN SCHOORL
Body


Subsidiefraude - Jaloezie en bedrog in anti-radicaliseringsindustrie 
In plaats van gezamenlijk te strijden tegen radicalisering, vechten anti-jihadisten elkaar de tent uit. Van de tientallen 
miljoenen subsidie die in die wereld rondgaan, zou een deel verdwijnen in verdachte enveloppen en dure 
overhemden. 
Halim El Madkouri stond nog maar net op het plein voor Den Haag Centraal Station, op weg naar een afspraak in 
de binnenstad, toen hij staande werd gehouden door vier opsporingsambtenaren van het ministerie van Sociale 
Zaken en Werkgelegenheid. In zijn tas had de Culemborgse radicaliseringsexpert en terrorismedeskundige een 
envelop met vierduizend euro, die hem even daarvoor in het nabijgelegen Douwe Egberts Café was toegeschoven. 

El Madkouri kreeg te horen dat hij verdacht werd van het verduisteren van subsidiegeld, geld dat verband hield met 
zijn missie in het leven: het tegengaan van religieus fanatisme - in dit geval van jongeren die naar Syrië vertrokken. 
'Programmamanager Rechtsstaat, Religie en Samenleving' was hij, bij multicultureel instituut Forum. Hij wist niet 
wat hij hoorde: de bankbiljetten in de envelop werden gezien als steekpenningen. 

Zijn jullie belazerd, zei hij. Het zit heel anders. Hij vertelde dat de vierduizend euro 'zijn eigen geld was, uit een 
lening'. De overhandiger Farid L., een Berber-activist, had in de zomer van 2013 geld van hem geleend voor de 
aanschaf van een appartement in Al Hoceima, een Marokkaanse havenstad aan de Middellandse Zee, zei hij. Daar 
bezat hij zelf ook een flatje, op een heuvel. 

Farid L. had een betalingsachterstand, vertelde El Madkouri, en op deze donderdagmiddag 31 juli was het restant 
van de lening contant voldaan. Niks geen steekpenningen dus, of het verduisteren van subsidiegelden. 

Dat de inspectie van het ministerie van Sociale Zaken op het spoor was gekomen van El Madkouri, was het gevolg 
van een aangifte van Rob Dortland, een maand eerder. De interim-directeur van Forum, het instituut voor 
multiculturele vraagstukken, besloot hiertoe na overleg met Tjibbe Joustra, voorzitter van de raad van toezicht bij 
Forum. Dortland kon naar eigen zeggen niets anders doen dan melding maken van fraude en oplichting door de 
vooraanstaande arabist, letterkundige en islamoloog van zijn instituut. 

Twee keer achter elkaar had Dortland een melding gekregen van mensen die met El Madkouri samenwerkten aan 
projecten om het jihadisme te bestrijden. Volgens deze meldingen had het Culemborgse PvdA-gemeenteraadslid in 
korte tijd minstens 13 duizend euro aan Forum-subsidies voor zichzelf opgeëist: in november 2013 vijfduizend euro, 
vervolgens in februari 2014 drieduizend euro en een maand later weer vijfduizend euro. 

En zo kon het gebeuren dat op 31 juli de opsporingsambtenaren van het ministerie undercover aanwezig waren 
toen El Madkouri vierduizend euro cash ontving. De bedragen zouden afkomstig zijn uit te hoog vastgestelde 
budgetten van anti- jihad-bijeenkomsten, waarvan El Madkouri een deel contant opeiste bij de organisatoren. 
Moeders 
Lang hoefden Halim El Madkouri en Farid L. er in het Haagse café Pavlov niet over te praten, in september 2013, 
bijna een jaar eerder. Het moest voortaan om de vaders en moeders gaan, daar moest de actie vandaan komen. 
Marokkaanse moeders moesten een podium krijgen om een tegengeluid te laten horen in de discussie rond het 
jihadisme. Zij kregen alle ellende over zich heen en tegelijkertijd waren zij de enige naar wie potentiële Syrië-
gangers wellicht nog zouden luisteren. 

Hoewel de twee mannen allebei al jaren tegen de radicale islam streden, werkten ze tot voor kort nauwelijks 
samen. Daarvoor waren zij, waren hun benaderingen te verschillend. 

Halim el Madkouri, een belezen, druk pratende en rokende PvdA'er, is politicus en een man van het woord. De 
programmamanager van Forum kent feilloos de weg in de wereld van de anti-radicalisering en heeft de nummers 
van alle ambtenaren en journalisten die zich met dit onderwerp bezighouden in zijn mobiele telefoon. 

De trotse sociaal werker Farid L. is meer een man van de straat dan van de boeken. Hij zet zich al jaren af tegen de 
gesubsidieerde allochtonenorganisaties en strijdt op zijn eigen manier tegen het oprukkende radicalisme. 
Veldwerker radicalisering, noemt hij zichzelf. 

L. kent de Haagse Schilderswijk op zijn duimpje, en benadrukt de Berber-identiteit via zijn Stichting Netwerk Burger 
en Rechtsstaat. Want, zo zegt hij, wie zich Berber voelt zal zich niet overgeven aan de intolerante islam. 

De moeders zelf waren er tot dan toe maar bekaaid afgekomen, dat stond voor het duo in café Pavlov vast. Daar 
moest verandering in komen en daar zouden zij voor gaan zorgen. Weerbaarheidsbijeenkomsten, zouden ze het 
noemen, waar moeders van 'uitreizigers' ervaringen konden uitwisselen en oplossingen konden delen. Het moesten 
laagdrempelige bijeenkomsten zijn, in samenwerking met 'lokale sleutelfiguren' uit de kringen van Marokkaanse 
moslimvrouwen. 

Kleinschalig, in de wijk, en direct gericht op de ouders die ermee te maken hadden. Dat was wat anders dan wat er 
de afgelopen jaren aan radicaliseringspreventie was gepresenteerd. Na de moord op Theo van Gogh in 2004 was 
een ware deradicaliseringsindustrie ontstaan. Tussen 2007 en 2011 werd voor het landelijke actieplan Polarisatie 
en Radicalisering minstens 14,4 miljoen euro aan subsidies uitgegeven. En wie een ruimere definitie hanteerde, 
kwam tot wel 30 miljoen euro aan anti-radicaliseringsgelden. 

Het anti-jihadisme werd gepredikt door beleidsmakers van tientallen gemeenten en stadsdelen, provincies en 
rijksoverheid. Er werden cursussen ontwikkeld voor onderwijspersoneel, politie, jongerenwerkers en werkers in de 
jeugdzorg, aangeboden door talloze commerciële adviesbureaus. 

Nergens ter wereld bloeit de anti-jihadindustrie zoals in Nederland, zegt criminoloog Frank Bovenkerk. Hij 
bekleedde jarenlang de door Forum gefinancierde Frank Buijs Leerstoel en publiceerde over de bestrijding van 
radicalisering. Zijn conclusie: het is volstrekt onduidelijk of de aanpak ergens toe heeft geleid. 'Je krijgt nergens 
antwoord op de vraag: maar helpt het ook? Er is een verregaande wildgroei van allerlei bureaus die veel kunnen 
adviseren maar er eigenlijk niks van weten.' 

Halim El Madkouri, die namens Forum het contact onderhield met Bovenkerk toen die de leerstoel bekleedde, wilde 
het samen met Farid L. anders doen: doeltreffender en goedkoper. Ze zouden beginnen in Rotterdam, en daarna 
de ouders mobiliseren in andere jihadgevoelige gemeenten als Den Haag, Gouda, Delft en Zoetermeer. 

De benodigde subsidie kwam van Forum, zo'n 20 duizend euro per bijeenkomst. Daarvan zouden onder meer de 
accommodatie, discussieleiding, catering en beveiliging worden betaald, zo staat het in de subsidieaanvragen. 

In de Haagse Schilderswijk, in buurtcentrum De Mussen, lukte het om in november 2013 zo'n honderdvijftig 
moslimvrouwen op de been te krijgen. De Haagse stichting Moeder en Dochter, die daar doorgaans naailes en 
kookles geeft aan migrantenvrouwen, mobiliseerde de moeders en kreeg daar ook een vergoeding voor. Net als 
de organiserende stichting van Farid L. 

Die vertolkte na afloop het breed gedragen gevoel dat de bijeenkomst 'een groot succes' was geweest, getuige de 
stukken in de pers en de enthousiaste reacties vanuit de politiek. 'Het gaat om een moeilijk te bereiken doelgroep', 
zei Farid L., 'we hebben de moeders een platform binnen een vertrouwde sfeer geboden zodat zij hun kant van het 
verhaal kunnen doen.' 

Zo moest het telkens gaan met de weerbaarheidsbijeenkomsten voor moslimvrouwen, vonden El Madkouri en Farid 
L. Daarom werd een nieuwe opzet gemaakt voor nog eens vijf bijeenkomsten in Delft, Gouda en Den Haag 
Zuidwest. Forum-directeur Rob Dortland zette op 12 februari 2014 een handtekening onder het 
samenwerkingscontract, en zegde in totaal 63 duizend euro subsidie toe. 
Hugo Boss 
Net nadat hij de envelop aan Halim El Madkouri had gegeven, in het Douwe Egberts Café nabij het station Den 
Haag CS, werd ook Farid L. op 31 juli 2014 staande gehouden door inspecteurs van het ministerie van Sociale 
Zaken en Werkgelegenheid. Ze vroegen hem naar de ontmoeting die hij zojuist had gehad, en naar de usb-stick die 
hij van El Madkouri had gekregen, waarop gescande Arabische boeken bleken te staan. Een ander team van 
opsporingsambtenaren deed op dat moment een inval in zijn huis in Den Haag. 

Een week eerder was er tegen Farid L. aangifte gedaan, eveneens wegens misbruik van subsidiegelden. Dat was 
gedaan door de voormalige voorzitter van zijn Stichting Netwerk Burger en Rechtsstaat. Die had bij de politie laten 
optekenen dat hij met de bankpas van de stichting had gewinkeld bij De Bijenkorf en Maison de Bonneterie. Hij zou 
Hugo Boss-overhemden hebben gekocht, parfum en een lange wollen kostuumjas, aldus de medewerkster 
tegenover politie. 

Farid L. verklaarde van niks te weten. Hij vermoedde dubieuze motieven bij de oud-voorzitter die aangifte tegen 
hem deed. Zij zou samenspannen met El Madkouri, dat kon volgens hem niet anders. De relatie tussen de twee 
mannen was immers gaandeweg verslechterd. Na de succesvolle weerbaarheidbijeenkomst in Den Haag 
organiseerden ze eind 2013 samen nog een internationale conferentie over politieke islam waar Farid L. een 
bedrag van 26 duizend euro mocht declareren, maar in het voorjaar van 2014 ging het mis. 

Een weerbaarheidsbijeenkomst in Gouda werd dun bezocht, en in 'jihadstad' Delft ontstonden financiële en 
organisatorische problemen die de verhoudingen tussen de betrokken lokale Marokkaanse organisaties en het 
gelegenheidsduo Farid L. en El Madkouri onder grote druk zetten. Beiden vlogen elkaar steeds vaker en feller in de 
haren - over geld, reputaties en afspraken. Steeds nadrukkelijker leken persoonlijke en zakelijke belangen door 
elkaar heen te gaan lopen. 

De afgelopen maanden, waarin de aandacht voor Nederlandse jihadisten in Syrië sterk is toegenomen, is het van 
kwaad tot erger gegaan. De jihadbestrijders richten inmiddels vooral de pijlen op elkaar - in plaats van op de jihad. 
Zij betichten het andere kamp van leugens, hoogmoed en het aanhoudend nastreven van het eigen belang. 

Gezeten op een Haags terras vertelt Farid L. dat het niet zozeer om geld gaat, maar om jaloezie. De sociaal werker 
voelde zich na de succesvolle vrouwenbijeenkomst in november 2013 in Den Haag opeens een aantrekkelijke 
gesprekspartner voor politiek en media, en dat zou El Madkouri een doorn in het oog zijn. 

Aantijgingen over zijn shopgedrag ontkracht hij door zijn colbert open te slaan, en de gescheurde zakken en 
slijtplekken te tonen. Als de lening die hij bij El Madkouri zou hebben afgesloten voor een appartement ter sprake 
komt, zegt hij dat zijn vingers mogen worden afgehakt als hij echt een appartement zou hebben. Ooit tekende hij 
een voorlopig koopcontract, dat wel, maar het ontbrak hem uiteindelijk aan geld om het appartement aan te 
schaffen. 

Farid L. zegt dat hij bezig is met de goede zaak, en niet met zijn eigen portemonnee. Om die reden heeft hij in juni 
het in zijn ogen malafide gedrag van El Madkouri gemeld aan Rob Dortland, de directeur van Forum. Later hield 
een vertegenwoordiger van een ander bureau, de Rotterdamse Stichting Europromo, een vergelijkbaar betoog. Dat 
zijn die twee meldingen geweest. 

Halim El Madkouri, die tien jaar bij Forum werkte, werd als gevolg hiervan geschorst en op staande voet ontslagen 
als programmamanager. Het instituut, dat eind van het jaar wordt opgeheven, is niet van zins om El Madkouri toe te 
laten in het sociale plan dat voor de rest van het personeel is opgesteld. Forum heeft een reeks facturen uit 2013 
en 2014 van bijeenkomsten over uitreizigers overgedragen aan het Functioneel Parket dat onderzoek doet naar 
mogelijke fraude en oplichting. Een woordvoerder wil niet meer kwijt dan dat er twee verdachten zijn. Hun namen 
laten zich raden. 
'Ingeluisd' 
Aanstaande dinsdag verplaatst het gevecht om de anti-radicaliseringssubsidies zich voor het eerst naar de 
rechtszaal. El Madkouri eist dan in kort geding zijn baan bij Forum terug. Zijn voornaamste punt zal zijn dat hij 
schone handen heeft, en dat hij er door Farid L. is ingeluisd. Forum-directeur Rob Dordtland zal tijdens het kort 
geding echter zijn twijfels over de integriteit van El Madkouri benadrukken. 

Beide kemphanen likken ondertussen hun wonden. Halim El Madkouri laat via zijn advocaat weten dat de 
jihadbestrijding de grote verliezer is van deze kwestie. 'Er is geen snipper bewijs dat El Madkouri ooit geld voor 
zichzelf heeft gevraagd of gekregen. Farid L. is een werkloze oplichter en wat hij stelt, is totaal ongefundeerd. Dat 
kunnen wij sluitend aantonen, en dat is meteen ook zijn motief.' 

Ook Farid L. bezweert niets te verbergen te hebben. Hij is bezig met de goede zaak en de 
deradicaliseringsindustrie van Halim en Forum vindt hem een bedreiging, zo ziet hij het. 'Ze willen de jihad-
bestrijding voor zichzelf hebben, terwijl ik de contacten heb daar waar je ze moet hebben: bij de mensen. Zij 
bedenken geen oplossingen, zij zijn het probleem.' 
Verantwoording Dit stuk is gebaseerd op gesprekken met betrokkenen en delen van het onderzoeksdossier. 
Stichting Europromo en stichting Moeder en Dochter willen niet reageren. 
Halim El Madkouri 
SPIL IN ANTI-RADICALISERINGSWERELD 

Arabist, islamoloog en radicaliseringsdeskundige bij het instituut voor multiculturele vraagstukken Forum. 
Daarnaast gemeenteraadslid voor de PvdA in Culemborg. Sinds de moord op Theo van Gogh is El Madkouri 
betrokken bij het gros van de anti-radicaliseringsinitiatieven in Nederland - als regelaar, man op de achtergrond, 
initiatiefnemer of spreker. El Madkouri werd deze zomer op staande voet ontslagen bij Forum omdat hij verdacht 
wordt van fraude met anti-radicaliseringssubsidies. Twee andere experts maakten daarvan melding bij zijn 
werkgever, die vervolgens aangifte deed. Dinsdag probeert El Madkouri, die alles ontkent, via een kort geding 
tegen Forum zijn baan terug te krijgen. 
Farid L. 
TEGENDRAADSE BERBER-ACTIVIST 

Sociaal werker, Berber-activist en publicist uit Den Haag, wiens voornaamste thema's de radicalisering en de lange 
arm van de Marokkaanse overheid in Nederland zijn. Met twee stichtingen, de Stem van Marokkaanse Democraten 
Nederland en de Stichting Netwerk Burger en Rechtsstaat, strijdt L. voor de goede zaak. L. wordt net als El 
Madkouri verdacht van fraude met anti-radicaliseringssubsidies. Hij zou die hebben gebruikt om dure kleren en 
parfum van te kopen, en hij zou El Madkouri contanten hebben toegeschoven. L. ontkent alles en zegt dat de anti-
radicaliseringsindustrie hem probeert uit te schakelen omdat hij te kritisch is. 
Tjibbe Joustra 
BEROUWVOLLE TOEZICHTHOUDER 

Joustra grossiert in topbanen bij de (semi-)overheid. Hij was ooit de jongste secretaris-generaal van Nederland op 
Landbouw, en daarna onder meer Nationaal Coördinator Terrorismebestrijding en voorzitter van uitkeringsinstantie 
UWV. Momenteel is hij voorzitter van de Onderzoeksraad voor Veiligheid en voorzitter van de raad van toezicht bij 
Forum. 

Volgens betrokkenen is Joustra bij Forum slecht benaderbaar en meer bezig met het bewaken van zijn eigen imago 
dan met toezicht houden. Tegenover het personeel trok hij onlangs het boetekleed aan: 'We zijn al een jaar of vier 
in bestuurlijke perikelen verzeild geraakt. Ik heb dit nog nooit meegemaakt. Het is een nederlaag', aldus Joustra in 
een vertrouwelijk gespreksverslag. 
Rob Dortland 
PUINRUIMER BIJ FORUM 

Oud-topambtenaar die als interim-bestuurder de onttakeling van het instituut voor multiculturele vraagstukken 
Forum leidt. Daarvoor was hij betrokken bij de reorganisatie van de Nieuwe Voedsel en Warenautoriteit. Dortland 
verbaast zich over het gevecht dat al jaren gaande is bij Forum, en waarbij met grote regelmaat interne stukken en 
ernstige beschuldigingen uitlekken. 

Aangezien het ministerie van Sociale Zaken onverwacht heeft besloten Forum op te doeken, is Dortland nu vooral 
bezig met het opstellen van een sociaal plan. Aanstaande dinsdag zal hij tijdens een kort geding in de rechtbank 
zijn beslissing om zijn voornaam-ste radicaliseringsdeskundige Halim El Madkouri aan te geven en te ontslaan 
verdedigen en toelichten. 
 
Graphic

 
Een thema-avond over Syrië-gangers in mei vorig jaar in Rotterdam. Na de moord op Theo van Gogh in 2004 is in 
Nederland een ware deradicaliseringsindustrie ontstaan.
arie kievit
Een anti-IS-demonstratie op het Haagse Plein eind juni. Halim El Madkouri en Farid L. wilden in de discussie rond 
het jihadisme moeders een podium geven.
ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Fraud + Financial Crime (94%); Larceny + Theft (80%); Sex + Gender Issues (77%); Identity Theft (67%); 
Sex Offenses (64%); Sexual Harassment (64%); Economic Crisis (62%); Slavery (62%) 
 

Load-Date: September 19, 2014

 
End of Document





Alle dagen racisme
de Volkskrant
20 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 29
Length: 971 words
Byline: MARTIN SOMMER
Body


Vrij zicht: Martin Sommer 
Postmodern vonnis in Zwarte Pietenzaak zet de deur open voor allerlei gekrenkten. 
Ik zag een gefotoshopte Geert Wilders voorbijkomen, als Zwarte Piet met witte kuif. Wilders wil in alle gemeenten 
een roetzwarte Piet verplicht stellen. Lachen joh, die halve gare Wilders met zijn Zwarte Pietenwet. Maar ik zou 
Wilders vooral niet te snel uitlachen. Er mankeert van alles aan hem, maar niet zijn politieke instinct. Ooit zei hij: De 
PVV blijft uiteraard het plantje van de islambestrijding begieteren, maar we gaan verbreden. Eerst met het 
piratennest Antillen. Daarna Europa. Het is in allebei die contreien sindsdien niet meer rustig geweest. 

En nu dus Zwarte Piet. Een bijzaak zegt u? Mijn oude liberale schoonmoeder ontploft als je zegt dat Zwarte Piet 
moet verdwijnen. Dan heb ik het maar niet over de reacties op de kleinkunstenaar die zijn kans schoon zag om elke 
roe, zak of knecht uit de sinterklaasliedjes te schrijven. In Dordrecht zijn de voorbereidingen voor de intocht 
stopgezet, hangende de uitspraak van de Raad van State over Zwarte Piet. In het land wijzen ze naar hun 
voorhoofd over deze interne Amsterdamse kwestie. 

Hoe kan een bijzaak zo uit de hand lopen? Omdat het eigenlijk een hoofdzaak is. Het loont de moeite eens naar de 
uitspraak van de rechter te kijken waarover de Raad van State zich op 16 oktober in beroep gaat buigen. De 
klagers tegen de gemeente Amsterdam kregen van de rechter gelijk: Zwarte Piet is een racistisch stereotype en de 
gemeente moet daar wat aan doen. Let op de argumentatie. De rechter vond niet dat artikel 1 van de Grondwet in 
het geding was. De intocht van Sint met Pieten heeft niet geleid tot aantoonbare discriminatie. Klaar ben je, dacht 
ik. 

Maar nee, Zwarte Piet is volgens de rechter wel degelijk racistisch. Niet omdat het zo ís, maar omdat er mensen 
zijn die zich gekrenkt voelen. Het komt erop neer dat wie zich gediscrimineerd voelt, vanzelf gelijk heeft. 

Dat is postmoderne rechtspraak. Feiten bestaan niet, alleen maar meningen en gevoelens. Dat zet de poort open 
voor allerlei andere kwetsuren. Nog even en de gouden koets moet naar de winterschilder vanwege een koloniale 
afbeelding. En wat dacht u van de kerstboom? Die is in delen van Engeland al in de ban gedaan. 

De rechter verwijst voor zijn uitspraak naar het jaarrapport 2013 van het College voor de Rechten van de Mens. Dat 
College is de voortzetting van de Commissie Gelijke Behandeling, die moslims die vrouwen geen hand wilden 
schudden in het gelijk placht te stellen. De commissie verplaatste zich kortom iets te hartstochtelijk in andere 
culturen. Het huidige College voor de Rechten van de Mens - de voorzitter is ook nog dezelfde - leeft zich wederom 
met hart en ziel in. Wie racisme ervaart, heeft immers gelijk. Het verschil is dat de Commissie Gelijke Behandeling 
vanwege dat handen schudden verschillende keren door de rechter op de vingers werd getikt. Terwijl de rechter nu 
meegaat met de opvattingen van het College voor de Rechten van de Mens omdat het zo'n gewichtig instituut is 
met banden met de VN en de Raad van Europa. 

In het Jaarrapport Mensenrechten 2013 is een flink deel gereserveerd voor de Zwarte Pietendiscussie. Veel 
discriminatie gebeurt onbewust, schrijft het College. Juist in Nederland, waar men zichzelf tolerant vindt en dus 
weigert in te zien dat men racistisch is. Men is defensief, men ontkent. De korpschef van de Nationale Politie 
ontkende dat zijn dienders doen aan etnisch profileren. De Nationale Ombudsman onderzocht de zaak en stelde 
vast dat er afgezien van incidenten inderdaad geen sprake van is. Maakt niet uit, als de gekrenkten het zo voelen, 
is het zo. 

Dit is de redenering van 'de lege plaats in de tram'. De plek naast de donkergekleurde passagier blijft leeg - zie je 
wel, racisme. Typisch Nederlands bovendien dat men het niet wil weten. Jaren geleden zette de onderzoekster 
Philomena Essed dit argument op touw in haar boek Alledaags racisme. Ze werd weggehoond, en terecht. Stel je 
de rechtsgang voor waarin een ontkenning wordt opgevat als bewijs. Dat hebben we sinds de heksenprocessen 
niet meegemaakt. 

Nu heeft mevrouw Essed met anderen een boek geschreven, Dutch racism, dat dient als onderbouwing voor de 
ideeën van dit College, waarvan mevrouw Essed trouwens reservelid is. De bewijsvoering voor de stelling dat er in 
Nederland sprake is van rassendiscriminatie is gebaseerd op een rapport van de Raad van Europa waarvoor 
ditzelfde College de gegevens aanreikte. Om een bekende columnist aan te halen: dit hoogmogende College lijkt 
wel een oliebron van zijn eigen. 

De moeilijkheid met deze denktrant is uiteraard dat je niet kunt aantonen wanneer Nederland níét racistisch zou 
zijn. En dat terwijl daarvoor een hard criterium bestaat, gehanteerd door een echte wetenschap: de demografie. Dat 
criterium luidt: trouwen mensen van verschillende herkomst en kleur met elkaar? De laatste CBS-cijfers leren dat 
een klein kwart van de allochtonen trouwt met een oorspronkelijke Nederlander. Dat is internationaal gezien hoog. 

Trendwatcher Adjiedj Bakas, zelf gekleurd en naar eigen zeggen nog nooit voor Zwarte Piet uitgemaakt, meent dat 
het aantal 'zebrahuwelijken' nog hoger is, namelijk een op drie. En dan moet je er ook nog eens de lat-relaties en 
samenwonenden bij optellen. Hij denkt dat Nederland het minst racistische land ter wereld is omdat praktisch de 
helft van de nieuwe liefdesrelaties etnisch gemengd is. Hij zou best eens gelijk kunnen hebben, aangezien 
allochtonen van wie beide ouders in Nederland zijn geboren, niet meer in de CBS-statistieken terug te vinden zijn. 

Mijn hart klopt kortom vol verwachting over de uitspraak van de Raad van State: die moet komen vóór de 
verjaardag van de Sint. 


Martin Sommer is politiek commentator van de Volkskrant. 
Helft van nieuwe liefdesrelaties is etnisch gemengd 
 
Graphic

 
Piet met politiek instinct...
Rijp voor de winterschilder...
ANP
Bakas ziet 'zebrahuwelijken'...Bakas ziet 'zebrahuwelijken'...Bakas ziet 'zebrahuwelijken'...Bakas ziet 
'zebrahuwelijken'...
ADJIEDJ BAKAS
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Racism + Xenophobia (94%); Race + Ethnicity (80%); Police Forces (77%); Trial + Procedure (73%); 
Discrimination (69%); Freedom Of Expression (67%); Judges (65%) 
 

Load-Date: September 19, 2014

 
End of Document





Afstand nemen
de Volkskrant
20 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk; Blz. 8
Length: 502 words
Body


column - Jonathan van het Reve 
'Zeg Jeroen, ik spreek jou toch ook niet aan op het feit dat de bankencrisis veroorzaakt is door autochtone witte 
mannen van een zekere leeftijd?' 

Het gesprek bij Pauw gaat over 'afstand nemen', en met deze opmerking wint filmmaker Abdelkarim El-Fassi de 
discussie. Er wordt opgelucht gelachen: zo bezien is het inderdaad absurd om van moslims te vragen zich van IS te 
distantiëren. 

Het probleem is alleen: er bestaat geen geloof dat Oude Witman heet, noch een heilige langspeelplaat die oproept 
tot woekerhypotheken en goddelijke bonussen. Wat El-Fassi doet, is religie gelijkwaardig maken aan huidskleur, 
leeftijd en geslacht. Vaak zijn het xenofobe primitievelingen die denken dat de islam een ras is, maar dit is dus een 
Marokkaanse Nederlander die zojuist een documentaire over 'identiteit' heeft gemaakt. 

Ook oud-kamerlid Tofik Dibi is van deze school. In de Groene Amsterdammer schrijft hij dat de vraag om zich te 
distantiëren impliceert 'dat iedereen die hetzelfde geloof deelt met [...] IS ook automatisch hetzelfde gelooft.' Onzin, 
vindt Dibi. En hij gaat verder: 'Pas als lookalikes publiekelijk afstand nemen, verdwijnt de vanzelfsprekende 
verdenking. Op deze manier mensen met dezelfde (uiterlijke) kenmerken groeperen, is in essentie raciale 
stereotypering.' 

Niet alleen vindt Dibi dus dat je geloof niks zegt over wat je gelooft, maar omdat moslims volgens hem bepaalde 
uiterlijke kenmerken delen, vindt hij het bovendien racistisch om te denken van wel. Zo maakt hij islamcritici tot 
racisten, terwijl hij in een moeite door iedereen schoffeert voor wie 'geloven' wél meer betekent dan een getinte 
huid, bijvoorbeeld dat je (ongeveer) hetzelfde gelooft als je geloofsgenoten. 

Wat maakt het toch zo moeilijk om op een normale manier afstand te nemen van extremisten? 'Ik vind het vreselijk 
dat IS uit naam van mijn geloof zulke gruweldaden begaat. Ik ben ook moslim, maar ik interpreteer de heilige 
boeken totaal anders dan die terroristen.' Zoiets - dat kan toch? Het hóéft niet, maar het is wel geloofwaardiger dan 
'IS heeft niks met islam te maken' of 'het is racistisch dat u mij dit vraagt'. 

Misschien ligt de moeilijkheid in het feit dat religie en afkomst in de praktijk wel degelijk overlappen. In een betere 
wereld zouden kinderen pas op hun achttiende kiezen tussen alle mogelijke levensovertuigingen, maar dat is niet 
zo. Vrijwel altijd bepalen de ouders - al dan niet expres - het geloof van hun kinderen. 'Ik geloof x' betekent meestal 
dus eerder 'ik kom uit cultuur x' dan 'ik heb alle religies en Darwin bestudeerd en volgens mij is x de enige 
waarheid'. 

Als je het zo bekijkt, is er iets voor te zeggen om deze grote groep 'cultuurgelovigen' niet lastig te vallen met 
theologische vragen. Aan de andere kant: juist als hun geloof niks betekent, moet je volwassen kerels die zich 
moslim noemen toch gewoon kunnen vragen wat ze daarmee bedoelen? 

op Twitter: @JvhReve 
Wat maakt het toch zo moeilijk op een normale manier afstand te nemen van extremisten? 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Muslims + Islam (94%); Religion + Spirituality (94%) 
 

Load-Date: September 19, 2014

 
End of Document





Verrassend vitale roman over een wat afgekloven sf-concept
de Volkskrant
20 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund; Blz. 35
Length: 611 words
Byline: HANS BOUMAN
Body


Fictie 
Claire North: De eerste vijftien levens van Harry August 
**** 
Vertaald uit het Engels door Lisette Graswinckel. Nieuw Amsterdam; 382 pagina's; EUR 22,95. 

Je moet waarschijnlijk een door de wol geverfde sciencefictionliefhebber zijn om enthousiast te raken van de 
informatie die de uitgever verstrekt over de roman De eerste vijftien levens van Harry August, geschreven door 
Claire North - een pseudoniem van de Britse schrijfster Catherine Webb (1986), die ook actief is onder de naam 
Kate Griffin. 

De Harry uit de titel heeft de wonderlijke eigenschap dat hij telkens opnieuw wordt geboren: altijd op nieuwjaarsdag 
1919, ergens in het Noord-Engelse graafschap Northumbria. Soms wordt hij meer dan 80 jaar oud, soms sterft hij 
reeds als kind, maar elke keer volgt er weer een nieuwe geboorte. Niet-onbelangrijk detail: Harry behoudt de 
herinneringen, kennis en vaardigheden uit zijn vorige levens. 

Het klinkt als een wat flauwe premisse, goed voor een lekkere komedie à la Groundhog Day, waarin Bill Murray 
telkens de 2de februari opnieuw beleeft, maar nauwelijks een basis voor een serieuze roman. 

De openingsscène bevestigt die eerste indruk. We schrijven 1996 en de hoofdpersoon ligt voor de elfde keer op 
sterven. Hij krijgt bezoek van een 7-jarig meisje dat hem mededeelt: 'De wereld vergaat en we kunnen dat niet 
voorkomen. Het is nu dus aan u.' 

Zucht. 

Maar het wonderlijke is: wanneer je moedig verder leest, dringt zich al na enkele korte hoofdstukken de conclusie 
op dat North je met haar soepele vertelstijl bekwaam het verhaal in trekt. En dat je je voor Harry gaat interesseren. 

Hij blijkt het ongewenst product te zijn van bruut seksueel contact tussen een deftige landheer en diens 
keukenhulp. De jonge vrouw sterft bij de bevalling en Harry wordt geadopteerd door de opzichter van het landgoed. 
Pas tijdens zijn tweede leven ontdekt hij zijn ware afkomst. 

Natuurlijk gaat de ontdekking dat hij meerdere levens achter elkaar leidt Harry niet in de koude kleren zitten. North 
schetst overtuigend zijn onbegrip, paniek en geestelijke instabiliteit, die ertoe zal leiden dat Harry tijdens zijn 
tweede leven in een inrichting belandt en daar op 7-jarige leeftijd zelfmoord pleegt. 

Ook de levens daarna staan in het teken van een soort acceptatieproces: Harry zoekt het antwoord op zijn situatie 
in de religie, maar vindt daar geen soelaas. Hij probeert zijn echtgenote in vertrouwen te nemen, maar die is ervan 
overtuigd dat hij gek is geworden, zodat Harry opnieuw en een inrichting belandt. Dezelfde. 

Tijdens zijn vierde leven komt Harry in contact met de Cronusclub, die bestaat uit lotgenoten. Er lopen meer 
zogeheten kalachakra's of ouroboranen in de wereld rond: mensen die telkens opnieuw dezelfde reeks historische 
gebeurtenissen moeten doorlopen. De leden van de Cronusclub staan elkaar bij en zien er tevens op toe dat 
kalachakra's hun kennis niet misbruiken om de loop van de wereldgeschiedenis te beïnvloeden. 

Nogmaals: droog op een rijtje gezet klinkt het allemaal als oudbakken sf, maar North werkt dit schijnbaar 
afgekloven concept uit tot een verrassend vitale roman die zich loszingt van genrefictie, telkens een andere periode 
van de twintigste eeuw tot leven wekt en wezenlijke vragen stelt op ethisch en filosofisch gebied. 

De essentie van de roman wordt gevormd door de dialogen van en confrontaties tussen Harry en zijn vriend en 
mede-kalachakra Vincent, vooral over de vraag in hoeverre de mens voor god mag spelen en wat de implicaties 
zijn van het antwoord daarop. 

Knap: de lichtvoetigheid waarmee North in deze roman zwaarwichtige thematiek te lijf gaat. 
Al die levens achter elkaar gaan Harry niet in de koude kleren zitten 
 
Graphic

 
Claire North: De eerste vijftien levens van Harry August
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Profiles + Biographies (90%) 
 

Load-Date: September 19, 2014

 
End of Document





Zwetend en grommend door Dies Irae
de Volkskrant
20 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Kunst; Blz. 27
Length: 701 words
Byline: VAN ONZE VERSLAGGEEFSTER PERSIS BEKKERING
Body


Reportage: Musica Sacra Nederlandse première van monumentaal pianowerk 
Zeven uur lang speelde pianist Powell door, met enkele extra plaspauzes voor het publiek. Muziek die rond één 
thema draait. 
Je zou denken dat een pianowerk dat zeven uur duurt, en 350 pagina's bladmuziek beslaat, zwaarder is voor de 
solist dan voor het publiek. De eerste pauze is pas na drie uur. Het zweet sijpelt onafgebroken over zijn gezicht. 
Maar het blijkt uiteindelijk voor de toehoorders te zijn dat Jonathan Powell meer pauzes inlast dan van tevoren 
gepland. Het publiek wil af en toe wel eens naar de wc. 

Donderdag vond de Nederlandse première plaats van een monumentaal pianowerk van de Britse componist van 
Indiase afkomst Kaikhosru Shapurji Sorabji (1892-1988), genaamd Sequentia cyclica super Dies irae, geschreven 
vlak na de oorlog. Het is pas de tweede keer dat het werk integraal wordt uitgevoerd; Powell speelde het eenmaal 
in 2010. De spiritueel onderlegde muziek sluit naadloos aan bij het multidisciplinaire kunstfestival Musica Sacra in 
Maastricht, dat dit jaar als thema 'Ontzagwekkend' heeft. 

De uitvoering is het eerste concert van het festival, dat tot en met zondag duurt. Bij aanvang, op een doordeweekse 
dag om 11.00 uur 's ochtends, zitten er zestig mensen in de zaal, waarvan velen in hun eentje. Tegen het einde 
van de uitputtingsslag zit er nog de helft. 

De Sequentia is opgebouwd uit 27 variaties op het 'Dies Irae'-motief, de 'dag van toorn' uit de Latijnse dodenmis, 
die door talloze componisten (Mozart, Berlioz, Rachmaninov) is geciteerd. Het is complexe muziek, zeker geen 
trance-opwekkende minimal music die het patent heeft op werken van deze lengte. Sorabji is een verre verwant 
van Liszt en Chopin, maar combineert de Romantiek intuïtief met atonale klanken en polyritmiek. En de lengte, de 
muziek die eindeloos rond één thema cirkelt, verwijst eerder naar de oosterse muziektraditie. 

Powell speelt hoorbaar grommend, wat onvermijdelijk aan Glenn Gould herinnert. Zijn concentratie is verbluffend 
hardnekkig. In de eerste twee uur heeft zijn spel iets weerbarstigs, alsof hij in gevecht is met de muziek. 
Gaandeweg wordt de compositie lichter, stijgt op naar hogere registers, en opent Powell ook de ramen in zijn spel. 
Dag van toorn in realtime. 

Na het slotapplaus is het haasten naar het avondconcert, waar wederom een Nederlandse première klinkt: The 
Beautiful Names van de vorig jaar overleden Britse spirituele componist John Tavener - die sinds La Grande 
Bellezza bij het grote publiek in de playlist staat. Het is een meditatie van ruim een uur, op de 99 namen van Allah 
die in de Koran voorkomen, uitgevoerd door Symfonieorkest Vlaanderen onder leiding van koordirigent Hans 
Leenders. Het idioom lijkt op filmmuziek dat heeft geshopt bij madrigalen uit de Renaissance, strijkkwartetten uit de 
Romantiek en harmonieën van Sjostakovitsj. Spiritueel is het al even eclectisch: de tekst is Arabisch, de bellen 
komen uit Tibetaanse tempels en de opbouw verwijst naar de Hindoe-theosofie. 

De conceptuele, statische indeling (tenor Thomas Blondelle zingt voor, koor en orkest vallen bij en eindigen in een 
fermate - keer 99) wil maar niet verdwijnen onder muzikale vervoering en ergens is dat interessant. Het blijft je 
eraan herinneren dat Tavener verwijst naar religieuze tradities, zoals die van de katholieke litanie. Maar ondanks 
tonale verschuivingen is het een voortslepend stuk zonder interne spanning en blijft de 'innerlijke genezing' die 
Tavener hoopte te bewerkstelligen bij de luisteraar uit. 

Wel werpt het stuk licht op het thema van het (elk jaar weer inhoudelijk goed uitgewerkte) festival, 'ontzagwekkend'. 
Wat de mens ontzag inboezemt, willen we tegelijkertijd begrijpen en kunnen vatten in woorden of muziek. Zowel de 
pianomarathon als The Beautiful Names probeert vanuit een schier oneindig aantal invalshoeken een 
ontzagwekkend fenomeen (de dood, God) te omvatten. 

Het zijn obsessieve, in essentie onbevredigende pogingen, die de indruk wekken dat de componist nog wel even 
door had kunnen gaan. 

Kunstenfestival Musica Sacra 18 t/m 21 september Maastricht. http://Musicramaastricht.nl 
Innerlijke genezing die Taverner beoogt met meditatieve The Beautiful Names blijft uit 
 
Graphic

 
Jonathan Powell speelt op Musica Sacra de Sequentia cyclica super Dies irae. 
Foto Elske de Korver
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Music (94%); Artists + Performers (64%) 
 

Load-Date: September 19, 2014

 
End of Document





Hoe de Eerste Wereldoorlog het leven in Eijsden binnensloop
de Volkskrant
20 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund; Blz. 36
Length: 525 words
Byline: SANDER VAN WALSUM
Body


Non-fictie 
Paul van der Steen: Schampschot - een klein Nederlands dorp aan de rand van de Groote Oorlog 
**** 
Balans; 288 pagina's; EUR 19,95. 

Voor promovendi en historici-in-opleiding is het een veel beproefde methode om een complex thema tot handzame 
proporties terug te brengen: je neemt een uitsnede van het grote verhaal en brengt dat daarmee tot zijn essentie 
terug. Wat krijg je dan? Boeken over het patriciaat in IJsselstein in de laatste helft van de 18de eeuw of over de 
lotgevallen van een provinciestad in het interbellum. Die boeken zijn uiteraard niet per definitie onleesbaar. Maar 
hun relevantie overstijgt maar zelden die van de uitsnede. Als illustratie van ontwikkelingen in den brede schieten 
ze vaak tekort. 

Dat had ook het lot kunnen zijn van Schampschot, een vertelling - door journalist Paul van der Steen - over de 
wederwaardigheden van de Zuid-Limburgse grensplaats Eijsden tijdens de Eerste Wereldoorlog. Vanwege zijn 
ligging, zijn bescheiden omvang en zijn rooms-katholieke identiteit is Eijsden tenslotte a-typisch voor Nederland. 
Toch is Schampschot beduidend meer dan een anekdotisch boek over een dorp in bange tijden. Het laat 
overtuigend zien hoe moeilijk de Nederlandse neutraliteitspolitiek te handhaven was, en voor welke hachelijke 
dilemma's bestuurders in de grensregio zich geplaatst zagen. 

De uitsnede waarvoor Van der Steen - een vaardig stilist - heeft gekozen, draagt bij aan de verheldering van het 
grote thema, Nederland tijdens de Eerste Wereldoorlog. Eijsden raakte tweemaal fysiek bij de oorlog betrokken. In 
1914, toen Sleeswijkse huzaren een verkeerde afslag namen en per ongeluk op Nederlands territorium geraakten, 
en op 10 november 1918, toen de Duitse keizer Wilhelm II een dag op het station van Eijsden doorbracht in 
afwachting van de reactie van de Nederlandse regering op zijn asielaanvraag. Daarnaast verbleven gedurende de 
hele oorlog talrijke Belgische vluchtelingen in Eijsden die de Limburgse gastvrijheid zwaar beproefden. 'Eerst 
hebben de Belgen aan onze arbeiders het werk ontnomen', klaagde de Limburgse Koerier in 1915, 'thans 
ontnemen zij ook nog hunne woning'. 

Vrijwel nergens in Nederland was de oorlog zo dichtbij als in Eijsden. In de nazomer van 1914 sloegen 
dagjesmensen uit de wijde omtrek vanaf de naburige Mescherberg de troepenbewegingen aan gene zijde van de 
grens gade. 

De eerste vliegtuigbom op Nederlandse bodem - van Britse makelij - viel vlakbij, in de achtertuin van jhr. Alfred 
Graafland in Maastricht. Voor de vergoeding van de daarbij aangerichte schade stelde de Britse regering 458,81 
gulden beschikbaar. Twee jaar later, bij wind uit het zuiden, drong zelfs het geluid van de beschietingen bij Verdun 
tot Eijsden door. 

Onder de doem van de grote oorlog ging het leven in Eijsden zijn gang. Met de daarbij behorende rivaliteit tussen 
de twee plaatselijke harmonieën, gemopper over de voedselrantsoenering en pogingen om met smokkel naar het 
bezette België - een tamelijk gevaarlijke bezigheid - wat bij te verdienen. 

Na vier jaar oorlog was de hele gemeenschap door de 'ongewone tijdsomstandigheden' - inclusief een grenshek 
onder hoogspanning - geconditioneerd. 
 
Graphic

 
Paul van der Steen: Schampschot - een klein Nederlands dorp aan de rand van de Groote Oorlog
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (93%); Jews + Judaism (86%); Climatology (84%); Refugees (83%); War Crimes 
(77%); Communities + Neighborhoods (77%); Neurological Disorders + Injuries (74%); Board Games (74%); 
Writers (73%); Terrorist Organizations (73%); War + Conflict (69%); Judges (67%); Pathology (65%); Teaching + 
Teachers (61%); Racism + Xenophobia (61%) 
 

Industry: Educational Services (61%) 
 

Load-Date: September 19, 2014

 
End of Document





IS belegert Syrische stad, Barzani vraagt om hulp
de Volkskrant
20 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 6
Length: 519 words
Byline: VAN ONZE BUITENLANDREDACTIE
Body


Turkije opent grens voor vluchtelingen 
De president van de autonome Koerdische regio in Irak, Masoud Barzani, heeft de internationale gemeenschap 
vrijdag opgeroepen 'met alle middelen' de stad Ayn al-Arab in het noorden van Syrië te beschermen tegen een op 
handen zijnde aanval van Islamitische Staat (IS). 
Enkelen duizenden Syrische Koerden zijn gisteren de grens met Turkije over getrokken, op de vlucht voor strijders 
van IS. De extremisten hebben de afgelopen dagen 24 Koerdische dorpen in de omgeving van Ayn al-Arab 
ingenomen. De stad is omsingeld. 

Eerder in de week veroverden strijders van de Syrisch-Koerdische partij PYD veertien dorpen in het noordoosten 
van Syrië op de extremisten. IS reageerde daar op met een opmars nabij Ayn al-Arab (Kobani in het Koerdisch), 
een 50 duizend inwoners tellende stad aan de Turkse grens, in het midden van Syrië. 

De Turks-Koerdische militante organisatie PKK heeft zijn aanhang opgeroepen de Syrische Koerden te hulp te 
komen. 'De jeugd van noordelijk Koerdistan (zuidoost-Turkije, red.) moet naar Kobani gaan om deel te nemen aan 
het historisch, eerzaam verzet', aldus een verklaring op de website van de PKK. 

De gelijktijdige oproepen van Barzani en de PKK om Ayn al-Arab te beschermen zijn opmerkelijk, omdat de 
regering van de Iraaks-Koerdische regio en de PKK niet op goede voet met elkaar staan. Barzani werkt hartelijk 
samen met de Turkse regering, de aartsvijand van de PKK. De Syrisch-Koerdische PYD wordt algemeen gezien als 
een creatie van de PKK, die in het Westen te boek staat als terroristische organisatie. 

De confrontatie tussen IS en PYD doet zich voor terwijl de Verenigde Staten bezig zijn een internationale coalitie te 
smeden om IS te bestrijden, in de eerste plaats in Irak, maar waarschijnlijk ook in Syrië. 

Koerdische peshmerga's in Noord-Irak en het Iraakse leger fungeren daarbij in feite als de 'grondtroepen' van de 
Amerikanen en hun bondgenoten, die zelf vooral vanuit de lucht zullen opereren. 

Vooralsnog is een dergelijke rol voor de PYD niet aan de orde, maar de Amerikaanse chefstaf generaal Martin 
Dempsey zei vrijdag tegen persbureau AP dat nu wordt 'overwogen' de Syrische Koerden te bewapenen, teneinde 
IS van alle kanten onder druk te zetten. 'De vraag is of ze lid moeten worden van de coalitie.' 

De vijandschap tussen Turkije en PKK/PYD maakt deelname van de Syrische Koerden aan de internationale 
coalitie lastig. De reserves jegens de PYD zijn bovendien groot omdat de partij de afgelopen jaren heimelijk heeft 
samengewerkt met het Syrische regime. President Bashar al-Assad liet de Koerdische strijders met rust, zodat hij 
zijn handen vrij had voor zijn andere tegenstanders. Dat werd de Koerden hoogst kwalijk genomen door het 
soennitisch verzet. 

Het militaire belang van de PYD en haar strijdmacht YPG is onmiskenbaar. De YPG zegt over 50 duizend strijders 
te beschikken. De beweging heeft langs de Turks-Syrische grens drie gebieden in handen, geografisch van elkaar 
gescheiden. 

Sinds november 2013 worden de gebieden door de PYD de 'autonome regio Rojava' genoemd. De Koerden 
hebben daar tal van overheidstaken overgenomen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Weapons + Arms (80%); Chemical + Biological Weapons (69%); 
International Relations (68%); Peace Process (68%); War + Conflict (65%); Civil War (63%); Military Weapons 
(62%) 
 

Load-Date: September 19, 2014

 
End of Document





Is voetbal even relevant als een kettingbotsing?
de Volkskrant
20 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 32
Length: 784 words
Byline: DE OMBUDSVROUW ANNIEKE KRANENBERG
Body


Ombudsvrouw: Annieke Kranenberg 
Misschien is het u niet opgevallen, maar de rubrieken Binnenland en Buitenland zijn opgeheven. Drie weken terug 
heeft de redactie de geografische indeling van de krant afgeschaft - overigens zonder de lezer in te lichten. 
Belandde u voorheen na de belangrijkste verhalen in Ten eerste bij de binnen- en buitenlandsectie, nu heten alle 
(meestal) 15 pagina's Ten eerste. 

Tot ergernis van een aantal lezers, dat niet begrijpt wat er aan de hand is. Is ineens alles even belangrijk? En wat 
betekent de aanduiding Ten eerste nog als het zoveel pagina's zijn? 

De verwarring is verklaarbaar. Ten eerste werd op 29 maart 2010 geïntroduceerd als een verlengde voorpagina, 
toen de Volkskrant overging op een compact formaat. 'Het belangrijkste nieuws wordt voortaan niet alleen 
gepresenteerd op de voorpagina, maar ook op de pagina's daarachter', aldus de toenmalige hoofdredacteur. Ten 
eerste telde veelal 6 pagina's, daarna volgden 4 pagina's Binnenland en 4 pagina's Buitenland. 

Al snel bleek de redactie niet makkelijk met deze rubricering uit de voeten te kunnen. Regelmatig slokte Ten eerste 
te veel binnenlandstukken op, waardoor een tekort aan verhalen op Binnenland dreigde. Onder 
buitenlandredacteuren heerste onvrede, omdat hun pagina's zo ver weg lagen in de krant. Alsof de rest van de 
wereld er minder toe doet - nogal navelstaarderig. 

Vanwege het veronderstelde lezersgemak heeft de hoofdredactie nog lang vastgehouden aan deze geografische 
rangschikking. Bijna alle kranten kennen al jaren zo'n indeling. Lezers zijn die vaste ankers gewend. Tegelijkertijd 
komt de wereld steeds dichterbij en laat het grensoverschrijdende nieuws zich lastiger in een hokje duwen. Dat 
maakte deze zomer (MH17, IS) wel duidelijk. 

Ook de rol van de krant is veranderd. Tien jaar geleden bracht Buitenland nog een verslag van het Duitse SPD-
congres, maar die paper of record-functie heeft de krant niet meer. Nieuwssites hebben de verspreiding van 
regulier nieuws overgenomen. De krant brengt onderzoeksverhalen, achtergrond en duiding. 

Op http://volkskrant.nl is de rubricering wel handig. Online is de lezer autonomer, hij bepaalt zelf wat hij aanklikt. In 
de papieren krant heeft de redactie de regie: de verhalen zijn in een bepaalde volgorde voor de lezer geselecteerd. 
Voor het nieuwsgedeelte geldt: dit moet u weten. Daarbij is het ritme van de krant van essentieel belang. Drie 
zware onderwerpen op een rij (ebola, omgekomen vluchtelingen, IS-onthoofding), liggen wellicht wat zwaar op de 
maag. Daarom wordt hard en zacht nieuws afgewisseld. Zo vindt u onderop pagina 2 vaak een voorbeeld van 
opmerkelijk nieuws. Neem de krant van vrijdag: 'Biologen in ijsberenpak en studie naar Jezus-boterham in de 
prijzen'. 

Door het opheffen van binnen- en buitenland is de redactie nog flexibeler in haar opbouw geworden. 'We leveren in 
op de navigatie', beaamt de hoofdredacteur, 'maar ik vind een aansprekend en fijn ritme belangrijker. Ten eerste is 
nu meer zoals het NOS Journaal: alles door elkaar.' 

Daarmee dient zich wel een nieuw struikelblok aan. Nu alles Ten eerste is, dringt de hiërarchische signatuur van de 
redactie zich nog nadrukkelijker op. Is een boekpresentatie van een columnist (pagina 5) in Drenthe belangrijker 
dan een profiel van de Chinese grondlegger van Alibaba (pagina 8)? Waarom stond een paginagroot profiel van 
voetbalclub Paris Saint-Germain op pagina 3 en was de kettingbotsing in Zeeland na 10 pagina's Prinsjesdag 
weggemoffeld in een berichtje op pagina 15? Onbegrijpelijk, stelt een lezer die twijfelt aan het onderscheidend 
vermogen van de redactie. 

De kettingbotsing is 'wat stiefmoederlijk behandeld', aldus de hoofdredacteur. Maar de plek was volgens hem goed. 
Het nieuws was al 24 uur oud en vrij eendimensionaal. De vooruitblik naar de eerste Champions Leaguewedstrijd 
van Ajax was daarentegen opmerkelijk: 'Een lekker pagina-3-verhaal.' 

Begrijpelijk dat het ritme van de krant andere eisen stelt dan een nieuwsopsomming op Teletekst. De redactie zou 
mijns inziens wel moeten oppassen dat ze niet doorslaat in luchtigheid voor in de krant uit angst voor een overdaad 
aan zware onderwerpen. Dat wekt irritatie. 

Dan rest nog de aanduiding Ten eerste, die volgens een lezer bij zoveel pagina's betekenisloos wordt. Een 
alternatieve betiteling is nog niet zo eenvoudig (ik kom niet verder dan 'nieuws'). Veel andere namen - Trouw heeft 
'vandaag', nrc.next 'weten' - vind ik nogal gekunsteld. Misschien heeft u een suggestie? 


De ombudsvrouw behandelt vragen,klachten en opmerkingen over de inhoud van redactionele pagina's en 
journalistieke  
aanpak. 
ombudsvrouw@volkskrant.nl,  
volkskrant.nl/ombudsvrouw 
Rubricering van de krant zat het ritme in de weg 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Nondurable Goods (94%); Journalism (67%) 
 

Industry: Media + Telecommunications (65%); Broadcast Advertising (64%) 
 

Load-Date: September 19, 2014

 
End of Document





Kunstenaar blikt met veel gebabbel en weinig diepgang terug op zijn leven
de Volkskrant
20 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund; Blz. 27
Length: 431 words
Byline: PERSIS BEKKERING
Body


Fictie 
Henk Spaan: Oude vrienden 
* 
Atlas Contact; 284 pagina's; EUR 19,99. 

Een wereldberoemde kunstenaar van pensioengerechtigde leeftijd, bekend van zijn blotevrouwentekeningen, krijgt 
last van zijn prostaat. In de aanloop naar de operatie blikt hij terug op zijn leven: op zijn moederloze jeugd in 
Amsterdam Nieuw-West; op de vriendschap met Sjeng, een glas-in-loodkunstenaar die goed kan koken; op zijn 
huwelijk met zijn jeugdliefde en buurmeisje Thea, die zich steeds gretig voor hem uitkleedt en dan binnen een 
minuut klaarkomt. Dat is het verhaal van Oude Vrienden, de debuutroman van columnist en televisiemaker Henk 
Spaan (1948). 

Zonder verbindende thematiek of motieven babbelt hoofdpersoon Manuel de Witte de anekdotes aan elkaar. 

De Amsterdamse kunstwereld in de jaren zeventig krijgt er herhaaldelijk van langs, met gratuite kritiek op 
subsidieslurpende kunstenaars die weinig produceren en de hele dag in café De Pels en De Zwart hangen (daar 
zijn ze weer). 'Elitaire profiteurs waren die kunststudenten volgens het proletariaat. En dat was natuurlijk zo.' 

Hier en daar deelt hij zijn levenswijsheden met ons: 'Alle vrouwen hebben dat: ze kunnen huilen om een Afrikaanse 
hongersnood of Syrische vluchtelingen in de kou, maar van hun eigen man verdragen ze geen ziekte.' Of, ook 
leuk om te weten: Italianen zijn 'of met hun moeder uit, of op jacht naar een substituut'. 

Dit was misschien nog te verdragen geweest als Oude Vrienden mooie zinnen bevatte of precies verwoorde 
observaties. Maar als op pagina één iemand 'de portee van de boodschap' niet begrijpt, zinkt de moed je in de 
schoenen: nog 283 pagina's. De volgende zin bovendien, om de portee te verduidelijken: 'Bij haar was het kwartje, 
zoals ze het op de commerciële televisie plegen uit de drukken, nog niet gevallen.' 

De taal van Spaan doet je verlangen naar Wolkers: die had wel de blik van een kunstenaar. Spaans hoofdpersoon 
is een kunstenaar die niet kan kijken. 

Beschrijvingen geeft hij nauwelijks, en áls hij die ons gunt, heeft iemand 'amandelvormige ogen'. Net zo'n cliché als 
de priesters in deze roman, die allen pedofielen zijn. 

Gelukkig komen we ook nog wat te weten over Spaans poëtica, als er op een parkeerplaats een berg kots ligt met 
een slinger erin. ''Ik vind het een literair beeld. Als ik schrijfster was, liet ik dit niet liggen', zei Bea.' 

Neemt Spaan ons in de maling? Kijkt hij neer op serieuze schrijvers, die ploeteren op een mooie zin? In dat geval 
kan hij beter maar weer columns gaan schrijven. 
De taal van Spaan doet je verlangen naar Wolkers: die had wel de blik van een kunstenaar 
 
Graphic

 
Henk Spaan: Oude vrienden
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (94%); Writers (65%) 
 

Load-Date: September 19, 2014

 
End of Document





Signalementen
de Volkskrant
20 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund; Blz. 37
Length: 782 words
Body


Tot slot wijzen we u hier nog op andere interessante, poëtische, journalistieke, ontroerende, magistrale net 
verschenen titels. 
G eboren in 1979 in een Palestijns vluchtelingenkamp in Damascus, studeerde aldaar Arabische literatuur, woont 
sinds 2008 in Stockholm, waar zijn gedichten in het Zweeds zijn gepubliceerd: Ghayath Almadhoun is de naam, en 
Djûke Poppinga vertaalde zijn gedichten uit het Arabisch: Weg van Damascus (Jurgen Maas; EUR 17,95) begint 
met 'De stad': 'Zelfs al is de weg naar Ithaka mooier dan Ithaka, de weg naarDamascus is niet mooier dan 
Damascus.' 

B ehalve dichter en beeldend kunstenaar is Armando (85) ook schrijver van ultrakorte verhalen. Korte dialogen en 
minitatuurbeschrijvingen, genoteerd in taal die even stuurs als gevoelig is, zoals 'Afscheid': 'In de witte ziekenzalen 
werd het licht gedoofd. Het was een gure winteravond. Ze omarmden elkaar bij wijze van afscheid. De een ging 
dood en de ander moest nog een poosje verder leven.' Ter plekke (AtlasContact; EUR 25,-) heet de bundeling van 
alle korte verhalen uit de afgelopen elf jaar. 

Negen jaar na Roeshooft hemelt, waarvoor hij de driejaarlijkse Paul Snoek Poëzieprijs kreeg, is er een nieuwe 
dichtbundel van Joost Zwagerman: in Voor alles (De Arbeiderspers; EUR 16,95) veel verzen naar aanleiding van 
beroemde beeldende kunst, zoals het portret dat Marlene Dumas maakte van model Naomi Campbell: 'Hoe Dumas 
Naomi's lippen weeft./ Neus, het snotgootje, je ziet/ bijna een nabij pincet.' 

Michele Serra is een bekend Italiaans journalist, schrijver en humorist. Al die kwaliteiten zijn verenigd in zijn novelle 
Wacht op mij (Lebowski; EUR 11,99), die werd vertaald door Etta Maris. Wacht op mij bestaat uit de satirische en 
ontroerende berichten van een vader aan zijn 18-jarige zoon. Hij nodigt hem uit om samen de Colle della Nasca te 
beklimmen, de 'heuvel der geboorte', want: 'Wandelen is een genezing.' Eerst wil de zoon niet, maar op een dag 
gaat hij mee. 

Een Belgische schrijver in Pennsylvania, de stad waar Andy Warhol werd geboren. Hij schrijft wel maar schrapt ook 
weer bijna alles. 'Ik heb een mening over de experimentele films van Andy Warhol. Ze is onbelangrijk,' schrijft Paul 
Mennes in zijn zevende roman Niets bijzonders (Nijgh & Van Ditmar; EUR 17,50). Achterin wordt het personeel van 
het plaatselijke Andy Warhol Museum bedankt. 

Boekenliefhebbers herademden toen de winkelketens Selexyz en De Slegte begin 2012 werden gered. 
Investeringsmaatschappij ProCures leek de boekhandel met frisse ideeën te gaan opschudden. Nog geen twee jaar 
later ging de in Polare herdoopte keten failliet. NRC Handelsblad-redacteuren Hanneke Chin-A-Fo en Toef Jaeger 
reconstrueren de dramatische ondergang in Het Boekenparadijs - De opkomst en ondergang van de grootste 
boekhandelketen in Nederland (Ambo Anthos; EUR 17,99). Grote vraag: had ProCures eenvoudig het tij tegen, of 
was er sprake van mismanagement? 

Honderden miljoenen euro's en duizenden banen gingen verloren in het avontuur van de krantenuitgeverijen 
Wegener en de Media Groep Limburg, nadat die waren overgenomen door de Britse investeerder en 
'mediavisionair' David Montgomery. In Kranten, ego's, kapitaal - de val van de regionale pers (Atlas Contact; EUR 
21,-) vertelt Louis van de Geijn, oud-hoofdredacteur bij Wegener, hoe kranten als Brabants Dagblad, BN De Stem 
en De Twentsche Courant Tubantia reddeloos in de uitverkoop belandden en na een rigoureuze kaalslag eigendom 
werden van De Persgroep. 

De Volkskrant had dan wel de naam een 'schrijverskrant' te zijn, meer dan concurrent NRC Handelsblad, maar 'die 
schrijvers waren toch vooral begenadigde individualisten die vertrouwden op hun intuïtie, er was geen sprake van 
dat ze elkaars werk grondig bespraken, zoals ze ook amper tolereerden dat een chef zich met hun verhaal 
bemoeide.' In Handboek verhalende journalistiek (Atlas Contact; EUR 21,99) laten Henk Blanken en Wim de Jong 
zien hoe dagbladen en tijdschriften de kracht van het meeslepend geschreven verhaal in het internettijdperk 
ontdekten. Met veel praktijkvoorbeelden, analyses en een inventaris van goede eerste zinnen ('Aan attractiepark 
De Efteling bewaarde ik mooie herinneringen, tenminste dat dacht ik'). 

In de jaren zeventig en tachtig verschenen de eerste twee delen van de terugblik van Patrick ('Paddy') Leigh 
Fermor (1915-2011) op de avontuurlijke voettocht die hij als 18-jarige maakte. Het onvoltooide laatste deel van de 
trilogie verscheen posttum in 2013 als The Broken Road. In de Volkskrant noemde schrijver Jaap Scholten het een 
magistraal boek. De Nederlandse vertaling van Barbara de Lange is nu verschenen: Een onvoltooide reis. Van de 
IJzeren Poort tot de berg Athos (AtlasContact; EUR 24,99). 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Writers (92%) 
 

Load-Date: September 19, 2014

 
End of Document





Portrait of a Lady
de Volkskrant
20 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 2269 words
Byline: BREGJE LAMPE
Body


Onze gids deze week: Penny Martin, hoofdredacteur The Gentlewoman 
Het tiende nummer van The Gentlewoman, het mooiste vrouwenblad van nu, ligt net in de winkel. Hoofdredacteur 
Penny Martin over wat zij graag ziet, draagt, leest, hoort en eet. 
Aan de muur van het kantoor van Penny Martin (42) in Londen hangt een spiegel met de handtekening van Alber 
Elbaz, hoofdontwerper van Lanvin. Dat geeft stilletjes haar status aan: als hoofdredacteur van The Gentlewoman 
geldt ze als een smaakmaker in de modewereld. Maar Martin lijkt in niets op Anna Wintour, dat andere belangrijke 
boegbeeld. Ze maakt met de Amerikaanse Vogue ook een totaal ander type blad. 

Van Martin hoeven vrouwen niet per se sexy te zijn, er jong uit te zien, of een modellenmaatje te hebben. Ze zet 
zich af tegen het idee dat mode oppervlakkig is. Ze heeft meer met kleren dan met trends. En dus doet The 
Gentlewoman niet aan musthaves en It-items, maar wordt er gerust een pagina besteed aan de perfecte manier om 
een jas op te hangen. 

Martin is een makkelijke prater, met een licht Schots accent. Ze is erudiet. Ze weet waarover ze het heeft als het 
om magazines gaat: ze studeerde aan het Royal College of Art, terwijl ze parttime werkte in de Fawcett Society 
Women's Librabry, waar de grootste collectie vrouwenbladen ter wereld wordt bewaard. Haar scriptie over de Britse 
Vogue en 'Tatcherism in de jaren tachtig' heeft ze nooit afgemaakt. Maar ze weet precies wat ze wel en wat ze niet 
wil in een blad. Het belangrijkste? Vrouwen mogen zich niet buitengesloten voelen. 

The Gentlewoman werd in 2010 gelanceerd als de vrouwelijke variant op Fantastic Man, het succesvolle magazine 
waarmee Gert Jonkers en Jop van Bennekom internationaal naam maakten. Beide magazines hebben dezelfde 
strenge, modernistisch aandoende vormgeving, bedacht door Van Bennekom en inmiddels veelvuldig gekopieerd. 
In The Gentlewoman wordt geen stereotype vrouw neergezet. Zo stonden op de cover onder meer popster 
Beyoncé Knowles, actrice Angela Lansbury uit de detectiveserie Murder, She Wrote en modeontwerpster Vivienne 
Westwood. 
1. Schilderij: Piero della Francesca - Madonna del Parto (na 1457) 
De Madonna del Parto is een fresco van de Italiaanse renaissanceschilder Piero della Francesca (1412-1492). 
Sinds 1992 te zien in Museo della Madonna del Parto in Monterchi (Italië). 

'Ik hou ervan om me volledig in een onderwerp te verdiepen. Op mijn 21ste heb ik, met een beurs van de 
universiteit van Glasgow, een deel afgelegd van de kunstroute die langs de werken van Pierro della Francesca 
voert. Die heb ik gebruikt om met mijn toenmalige vriend een maand door Italië te rijden. Aan het einde van de 
vakantie waren we niet meer verliefd - ik geef de schuld aan het kamperen - maar we hebben een heel leuke tijd 
gehad. 

'Ik weet nog goed dat ik de Madonna del Parto voor het eerst zag. We moesten er een heel eind voor omrijden. Het 
hangt in het Museo della Madonna del Parto, een voormalige basisschool in Monterchi. Toen we er eenmaal waren, 
veranderde het licht; net zo dramatisch als het licht in de film Black Narcissus verandert als de lente uitbreekt en je 
net een hele tijd naar de grijze habijten van de nonnen hebt zitten kijken. Het was overweldigend. Della Francesca's 
afbeeldingen hebben iets charmants en naïefs. Ze zijn een beetje plat. En ze zijn zacht, zonder zoetsappig te 
worden.' 
2. Restaurant Harry's Dolci in Venetië 
Harry's Dolci is een exclusief restaurant aan het Giudecca-kanaal, met een prachtig uitzicht op Venetië. 

'Mijn meest memorabele etentje is een diner met mijn man, Barry, bij Harry's Dolci. Het was in 1998. Het is niet 
eens zozeer memorabel vanwege het eten, hoewel dat heerlijk was. Het was de laatste avond van onze reis, en het 
geld was bijna op. We hadden geen creditcard en we we wisten niet zeker of we nog genoeg geld hadden om af te 
rekenen. Ondertussen bleven ze de wijn maar bijvullen en uiteindelijk ging er ook nog iets mis met de bestelling, 
waardoor we een plateau vol desserts kregen. Terwijl we steeds banger werden voor de rekening, schoten we 
voortdurend in de lach als er weer in ober aan onze tafel stond. En toen mijn man zijn portemonnee uit zijn 
broekzak pakte, viel al het losgeld eruit. Zo op de vloer, terwijl iedereen zat te kijken en het vol zat met chique 
types. Dat was zo gênant!' 
3. Fotografie: Terence Donovan - portret van Celia Hammond (1961) 
De Britse fotograaf Terence Donovan (1936-1996) portretteerde beroemdheden als Julie Christie, Sophia Loren en 
supermodel Twiggy. 

'Ik vind het heel moeilijk een favoriete foto aan te wijzen. Van 1995 tot 1998 heb ik gewerkt in een fotomuseum dat 
zo'n zes miljoen foto's beheerde, dus ik heb op zijn zachtst gezegd een groot beeldarchief in mijn achterhoofd. Als 
je me morgen dezelfde vraag stelt, zou ik zomaar iets anders kunnen antwoorden. Vandaag is mijn favoriet een 
portret van Celia Hammond, gemaakt door Terence Donovan. Het is een zwart-witfoto, waarop achter het gezicht 
van Celia een klein krijtbord staat met de tekst 'This is me Celia'. Het is een krachtige foto, met veel lagen. 

'Ik vind het een goed voorbeeld van een geconstrueerde modefoto, toen ik lesgaf gebruikte ik deze foto vaak als 
voorbeeld. Terence Donovan is een tijdgenoot van David Bailey en Brian Duffy. Samen ontketenden ze in de jaren 
zestig een revolutie in de modefotografie door de relatie tussen fotograaf en model opnieuw te definiëren: van de 
brave en keurige modepopjes van de jaren vijftig maakten zij brutale vrouwen. 

'Tijdens hun hoogtijdagen waren ze bekender dan de tijdschriften waarin ze publiceerden. Dat zie je nog steeds bij 
de sterfotografen van nu. Wij werken ook met bekende fotografen, maar ik waak ervoor om van The Gentlewoman 
een portfolio voor hen te maken. Ik overleg wel veel met ze. Alle foto's in het magazine zijn het resultaat van een 
zes maanden durende conversatie tussen de redactie en de fotografen die voor ons werken.' 
4. Literatuur: Middlesex van Jeffrey Eugenides (2002) 
Middlesex is het levensverhaal van een hermafrodiet én een groots opgezet familie-epos over de transformatie van 
immigranten in vijf decennia Amerikaanse geschiedenis. 

'Middlesex is het tweede boek van Jeffrey Eugenides, de schrijver van The virgin suicides. Ik vond het 
overweldigend. De hoofdpersoon blikt terug op zijn leven, dat begon als tevreden meisje dat in de puberteit ineens 
de baard in de keel krijgt en smoorverliefd wordt op een klasgenootje op de meisjesschool. Tegelijk vertelt hij over 
de avonturen die zijn Griekse immigrantenfamilie in vijftig jaar meemaakt. 

'Het is een omvangrijk en kaleidoscopisch werk, dat schatplichtig is aan de oude Griekse verteltradities. Erg knap 
geschreven. Het bijzonderst vind ik de trefzekere beschrijvingen van hoe het is om in het lichaam van een vrouw te 
zitten. Er woedt een eeuwige discussie in hoeverre mannelijke schrijvers zich met vrouwen kunnen identificeren. 
Eugenides bewijst met dit boek dat een man zich heel goed kan inleven in de fysiek van een vrouw.' 
5. Literatuur: Charles Dickens - Great Expectations (1862) 
Great Expectations van Charles Dickens (1812-1870) vertelt het verhaal van de wees Pip, van zijn vroege jeugd tot 
aan zijn jongvolwassenheid. Het boek wordt sinds de 20ste eeuw algemeen beschouwd als een van de betere 
werken van Dickens. 

'Ik heb het geluk dat ik van huis uit werd aangemoedigd veel te lezen. Mijn alltimefavoriet is absoluut Charles 
Dickens. Ik las Great Expectations voor het eerst op school, zoals zoveel kinderen in Engeland. Ik lees het nog 
steeds graag. Eigenlijk is het een nogal sentimenteel verhaal - Pip wordt teleurgesteld in bijna al zijn ambities - 
maar het is geweldig geschreven. Dickens is heel goed in het benaderen van spreektaal, en ook zijn beeldspraak is 
prachtig. Hoewel Great Expectations in eerste instantie als feuilleton in het tijdschrift All Year Round verscheen, 
heeft het een ijzersterke vertelstructuur. Mijn andere favoriet van Dickens is Bleakhouse, dat heeft dezelfde tijdloze 
thematiek. Het is een panoramische vertelling waaruit duidelijk Dickens afkeer blijkt van de hypocrisie en de 
onbeweeglijkheid van de Britse klassenmaatschappij.' 
6. Architectuur: Prospect Cottage (Dungeness) 
Propect Cottage is een huis in Dungeness, de kustplaats in Zuidwest-Engeland waar regisseur Derek Jarman 
(1942-1994) zich vaak terugtrok. 

'Voor het vijfde nummer van The Gentlewoman sprak ik met actrice Tilda Swinton, zij vertelde heel enthousiast over 
Prospect Cottage in Dungeness. Zij heeft regisseur Derek Jarman, met wie ze goed bevriend was, geholpen bij zijn 
zoektocht naar een afgelegen huisje aan de kust. Prospect Cottage is een sprookjesachtige plek: het huis heeft 
uitzicht over het water en het heeft een geweldige tuin. Het is zwart geschilderd en aan een kant staat in zwarte 
reliëfletters een fragment uit het gedicht 'The Sun Rising' van John Donne. 

'Tot nu toe ken ik het alleen van foto's, en uit de verhalen van Tilda. Volgende week ga ik ernaar toe. Ik kan niet 
wachten. Het is voor het eerst dat mijn man en ik met onze eigen auto weggaan. We wonen al zestien jaar in 
Londen, maar we hebben pas net een auto gekocht. Tot op heden hebben we alles met het openbaar vervoer 
gedaan. Ik heb geen rijbewijs, dus mijn man moet rijden. Maar ik heb gehoord dat het een prachtige route is, langs 
de kust naar Dungeness.' 
7. Architectuur: Berthold Lubetkin - Spa Green Estate in Londen (1949) 
Het Spa Green Estate in de Londense wijk Islington is een ontwerp van de Russische architect Berthold Lubetkin 
(1901-1990) dat uit drie flatgebouwen bestaat: Turnbridge House, Sadler House en Wells House. 

'Spa Green Estate is een modernistisch gebouw, met een rijke geschiedenis. Het is in de jaren dertig ontworpen en 
in de jaren veertig gebouwd. Het is onderdeel van een groots plan om door middel van modernistische architectuur 
sociale vooruitgang in Londen te brengen. Lubetkin, van oorsprong een Rus, was een socialist in hart en nieren. In 
zijn ogen was niets te goed voor de gewone mens, dat was zijn mantra. Daarom is het gebouw afgewerkt met luxe 
details van messing en hebben de appartementen fraaie op maat gemaakte Frankfurt-keukens. Dit gebouw is een 
treffend symbool van het naoorlogse optimisme in Londen. 

'Sinds ik in mijn studententijd een bezoek bracht aan het Spa Green Estate, is het mijn droom geweest daar te 
wonen. En die droom is uitgekomen. Mijn man en ik hebben er bijna vier jaar gewoond, van 2004 tot 2007. Ik weet 
nog goed dat we onze flat in Turnbridge House kochten. Dat was een beetje mijn eigen Charles Dickens-moment: 
eindelijk ging ik wonen in het huis waarvan ik zo lang had gedroomd. Jammer genoeg zijn we na vier jaar verhuisd, 
dat had te maken met de torenhoge rekeningen voor onderhoud aan het hele gebouw waarmee we werden 
geconfronteerd. Nu wonen we in Ealing, dat ook wel de koningin van de voorsteden wordt genoemd.' 
8. Apparaat: Thorens TD 240-2 
De Thorens TD 240-2 is klassieke platenspeler in een modern jasje. 

'Ik ben een groot verzamelaar van muziek. Altijd al geweest. Ik ging al naar concerten in Edinburgh toen ik een jaar 
of 12 was, dus ik heb veel live-optredens gezien. Ik ben een paar jaar wat minder geweest, maar dit jaar juist weer 
wat meer. Zo ben ik pas naar Laetitia Sadier, Neil Young, Hall & Oates en Kate Bush geweest. Ik kocht mijn eerste 
plaat toen ik 8 was, dus ik heb een flinke verzameling. Maar toen mijn man en ik begin jaren negentig gingen 
samenwonen, gebruikten we meestal zijn cd-speler en heb ik mijn installatie, een mooie Technics platenspeler met 
een versterker van Marantz en prachtige boxen, weggegeven. 

'Voor mijn 40ste verjaardag kreeg ik van mijn man een platenspeler cadeau, van Thorens. Dat was zo lief. En het is 
zo'n mooi ding: de knoppen lijken net juwelen. De laatste tijd koop ik dus weer volop platen, meest recent een van 
Cate Le Bon. Ik vind het leuk om voor iemand die bij mij thuiskomt een speciale plaat uit te zoeken. Dat is zoveel 
persoonlijker dan het opzetten van een Spotify-lijstje.' 
9. Kleding: schooluniform - blauwe blazer, witte blouse, grijze rok 
'Ik zweer bij kleding die lijkt op mijn oude schooluniform. Dat bestond uit een marineblauwe blazer, een wit 
overhemd, een grijze of marineblauwe rok tot op de knie en platte schoenen, zoals loafers of Dr. Martens. De 
laatste tijd draag ik ook veel broeken, maar verder is mijn stijl nauwelijks veranderd. Nauwsluitende jurken en 
torenhoge hakken zijn gewoon niet mijn ding. Die droeg ik ook niet toen ik jonger was. 

'Ik kleed me bescheiden. Ik let op details, op kwaliteit, op hoe iets is gemaakt en hoe het valt. In mijn kast liggen 
veel truien van kasjmier en basic T-shirts van het Britse merk Sunspel. Voor iemand die in de mode werkt, koop ik 
niet zoveel. Ik sta mezelf toe per seizoen een stuk van Céline te kopen. En verder schaf ik hooguit eens in de drie 
maanden iets aan van een duur merk, zoals Prada of Comme des Garçons. Ik doe lang met mijn kleding en gooi 
zelden iets weg.' 
CV 
28 juli 1972 geboren in Glasgow 

1990-1994 MA History of Art, Glasgow University 

1994-1995 Postgraduate Diploma in Museum and Art Gallery Studies, Manchester University 

1995-1998 Curator bij het National Museum of Photography, Film & Television 

1996-1998 Docent in History of Photography, Manchester Metropolitan University 

1998-2001 Parttime PhD onderzoek aan het Royal College of Art 

1998-2001 Parttime curator fotografie bij The Fawcett Library 

2001-2008 Editor in Chief van SHOWstudio 

2008-2011 Hoofddocent Fashion Imagery aan London College of Fashion, onderdeel van University of the Arts 
Londen 

2009-heden Hoofdredacteur van The Gentlewoman 
Ik werd van huis uit aan-gemoedigd veel te lezen 
 
Graphic

 
Fotografie: Portret van Celia Hammond (1961) van de Britse fotograaf Terence Donovan.
Foto Terence Donovan © Terence Donovan Archive
Architectuur: Propect Cottage is een huis in Dungeness, de kustplaats in Zuidwest-Engeland.
Foto HH
Apparaat: De Thorens TD 240-2, een klassieke platenspeler in een modern jasje.
Kleding: Schooluniform met witte blouse en grijze rok.
Foto HH
Schilderij: De Madonna del Parto van de Italiaan Piero della Francesca (1412-1492).
Literatuur: Great Expectations (1862) van de Engelse schrijver Charles Dickens.
Foto HH
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (86%); Sex + Gender Issues (82%); Architecture (68%); Clothing + Accessories 
(68%); Men (65%); Adolescents (63%) 
 

Industry: Fashion + Apparel (94%) 
 

Load-Date: September 19, 2014

 
End of Document





Brouwer Pabst wordt Russisch
de Volkskrant
20 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 20
Length: 389 words
Byline: VAN ONZE VERSLAGGEVER PETER DE WAARD
Body


Pabst Brewing Company, een van de bekendste Amerikaanse brouwers, wordt overgenomen door een Russische 
groep. 
Oasis Beverages, die zich de grootste onafhankelijke bierbrouwer van Rusland noemt, zou naar verluidt tussen de 
700- en 750 miljoen dollar (600 miljoen euro) hebben betaald voor de brouwerij. Het concern dat in 2008 werd 
opgericht door Eugene Kashper, heeft 12 procent van de biermarkt in de stad Moskou in handen. Daarnaast heeft 
het brouwerijen in Kazachstan en Wit-Rusland. 

Deze overnames vallen niet onder de huidige boycotmaatregelen tegen Russische bedrijven en oligarchen 
vanwege de crisis in Oekraïne. Pabst Brewing Company werd in 1844 in Milwaukee opgericht door de Duitse 
immigrant Jacob Best. Haar belangrijkste merk in die tijd, Papst Blue Ribbon, werd tot 1916 geleverd met een 
kenmerkend blauw lint rond de fles. Daarna werd het lint alleen nog maar afgedrukt op het etiket. 

Aan het begin van de vorige eeuw was Pabst Blue Ribbon het op een na grootste merk van de VS. Maar later viel 
het terug. In 1996 verkocht Pabst zelfs niet meer dan 1 miljoen vaatjes. De brouwerij in Milwaukee werd gesloten 
en het hoofdkantoor werd verplaatst naar Los Angeles. Pabst maakte daarna een comeback als het huismerk van 
de hipsters. 

Naast Pabst Blue Ribben heeft Pabst Brewing Company nog 25 biermerken op de markt, waaronder iconische 
merken als Schlitz, Lone Star, Colt 45, Stroh's, Old Style, Old Milwaukee en de net gelanceerde Ballantine IPA. 

'Het is een droom om deze merken te mogen verkopen', aldus Eugene Kashper. Hij is zelf een Amerikaan die 
studeerde aan Columbia University en in de jaren negentig enige tijd ook voor een van de dochters van Pabst in de 
VS bier verkocht. In 2008 richtte hij met twee Russische managers Oasis op dat talrijke brouwerijen in het land 
heeft en ook andere merken, zoals Heineken, op de Russische markt distribueert. 

Pabst Brewing Company werd in 2010 voor 250 miljoen dollar door de ondernemer Dean Metropoulos gekocht die 
het management overdroeg aan zijn zonen Evan en Daren. Zij zullen moeten aftreden nu Kashper het management 
op zich zal nemen, maar de prijs vergoedt veel. 

Metropoulos heeft er nooit een geheim van gemaakt dat hij het bedrijf weer wilde verkopen. In 2011 werd er nog 
een crowd-fundingactie voor ontketend. 
600 (miljoen euro betaalde Russisch concern voor Pabst) 
 
Graphic

 
Rond 1895 runde Pabst Brewing Company biertuinen, hier in Whitefish Bay.
Foto AP / Pabst Mansion
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Company:  PABST BREWING CO (93%) 
 

Industry: Alcoholic Beverage Industry (94%); Alcoholic Beverages (87%) 
 

Load-Date: September 19, 2014

 
End of Document





Vluchtelingencrisis aan grens Turkije
de Volkskrant
22 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 644 words
Byline: VAN ONZE VERSLAGGEVER BEN VAN RAAIJ
Body


Honderdduizend Syriërs en Koerden vluchten voor IS 
In het zuidoosten van Turkije is in het afgelopen weekeinde binnen 24 uur een nieuwe vluchtelingencrisis 
ontstaan. Bijna honderdduizend Syriërs, voornamelijk Koerden, zijn sinds vrijdag vanuit Noord-Syrië de Turkse 
grens overgestoken. Ze zijn op de vlucht geslagen voor de jongste opmars van terreurbeweging Islamitische Staat 
(IS). 
De Turkse autoriteiten en de vluchtelingenorganisatie van de Verenigde Naties (UNHCR) houden er ernstig 
rekening mee dat het aantal vluchtelingen komende dagen kan oplopen tot enkele honderdduizenden, heeft een 
UNHCR-vertegenwoordiger zondag gezegd. In Turkije leven al meer dan 1,3 miljoen Syrische vluchtelingen. 

De nieuwe stroom ontheemden, merendeels Syrische Koerden, onder wie veel vrouwen, kinderen en ouderen, 
kwam op gang vanwege de snelle opmars van IS-strijders naar de strategische grensstad Kobani (Ayn al-Arab). 
Kobani is het centrum van een van de drie door Koerden beheerste delen van Noord-Syrië. Er leven ook 
tweehonderdduizend vluchtelingen uit andere delen van het verscheurde land. 

De intocht van vluchtelingen leidde zondag tot ongeregeldheden aan de grens tussen Turkse veiligheidstroepen 
en bijna tweeduizend Koerdische jongeren. Die wilden volgens de autoriteiten Syrië intrekken om tegen IS te 
vechten. Volgens de jongeren wilden ze humanitaire hulp bieden. De Turken zetten traangas en waterkanonnen in 
en sloten de grens, die ze afgelopen vrijdag hadden opengesteld, weer af. 

Terreurbeweging IS opende de aanval op Kobani afgelopen dinsdag met de inzet van zwaar geschut en veel 
troepen. De IS-strijders zouden al 64 dorpen rond Kobani hebben veroverd. Daarbij zouden mensen zijn onthoofd 
en verkracht. Volgens het Syrisch Observatorium voor de Mensenrechten zijn zaterdag minstens elf burgers 
onthoofd, onder wie twee jongens. 

Koerdische leiders in Irak en Turkije, onder wie die van de Turks-Koerdische afscheidingsbeweging PKK, hebben 
hun achterban opgeroepen de Syrische Koerden bij de verdediging van Kobani te gaan helpen. Afgelopen dagen 
zouden honderden strijders uit Irak en Turkije naar Syrië zijn gereisd. 

De strijd in Noord-Syrië is een dilemma voor de Amerikaanse president Obama en zijn beoogde coalitie tegen IS. 
De Syrische Koerden, verenigd in de politieke partij PYD en de gewapende tak YPG, zijn een interessante 
bondgenoot. Maar ze zijn ook nauw gelieerd aan de PKK, die door Turkije, de VS en de EU als een terroristische 
organisatie wordt beschouwd. De VS zijn wel bereid IS in Syrië net als eerder in Irak met luchtaanvallen te 
bestoken, maar dat is lastig omdat de VS de Syrische president Al-Assad, aan wie dan toestemming zou moeten 
worden gevraagd, niet meer als legitiem erkennen. 

De rol van Turkije is bij een eventueel ingrijpen cruciaal. De Turkse president Tayyip Erdogan heeft tijdens de 
NAVO-top eerder deze maand met Obama gesproken over het instellen van een bufferzone langs de Syrische 
grens, verklaarde Erdogan zondag in Istanbul voordat hij afreisde naar de algemene vergadering van de VN in New 
York. 

Erdogan zei ook dat er geen losgeld is betaald voor de 46 Turkse gijzelaars die in de nacht van vrijdag op zaterdag 
werden vrijgelaten door IS. Hun vrijlating zou te danken zijn aan diplomatiek overleg. De gijzelaars werden drie 
maanden geleden gevangen genomen bij de inname van de Iraakse stad Mosul. Ze werden de afgelopen tijd 
vastgehouden in het IS-bolwerk Raqqa. 

Amerikaanse inlichtingendiensten waarschuwen voor de opmars van een nieuwe terreurgroep die minstens zo'n 
bedreiging kan worden als IS, aldus The New York Times zondag. Het gaat om de groep Khorasan. Die zou vorig 
jaar zijn opgericht en geleid worden door Musin al-Fadli, vertrouweling van voormalig Al Qaida-leider Osama bin 
Laden. 

Pagina 8-9: Syriërs gaan niet meer weg 
IS-strijders zouden al 64 dorpen rond grensstad Kobani hebben veroverd 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); International Relations (88%); Weapons + Arms (82%); Chemical + 
Biological Weapons (75%); Military Weapons (73%); Death + Dying (63%); Refugees (62%) 
 

Load-Date: September 21, 2014

 
End of Document





Turkse gastvrijheid begint barsten te vertonen
de Volkskrant
22 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1423 words
Byline: VAN ONZE VERSLAGGEEFSTER CARLIJNE VOS
Body


Syrische vluchtelingenstroom 
In Turkije en Libanon loopt de spanning op vanwege de exodus uit Syrië. In de Turkse grensplaats Kilis zitten 
vluchtelingen opeengepakt in containers, en is gastvrijheid omgeslagen in vijandigheid. In Libanon zijn 
wraakacties gaande op Syriërs. Zij worden van IS-sympathieën verdacht. 
 Tussen de optrekkende vrachtwagens die vol goederen de Syrische grens overgaan en de continue stroom 
bepakte Syriërs die vrijuit de grens passeren, vallen hij en zijn zoon met hun koelbox amper op. Toch moet de 48-
jarige Abu Ahmed oppassen. Als bewoner van het vluchtelingenkamp Kilis naast de grensovergang mag hij niet 
betrapt worden op het verkopen van flesjes water. Syriërs worden immers niet geacht te werken in Turkije. Maar 
Ahmed, vader van tien kinderen waarvan de jongste 10 maanden, kan niet anders. 'Mijn vrouw is net gestorven en 
ik kan de babymelk niet betalen van de voedselbonnen die ze ons geven.' 

Kilis mag een '5-sterren' vluchtelingenkamp heten, bij aankomst dringt de vergelijking met een gevangenis zich 
op. Toegang tot het met prikkeldraad afgeschermde kamp in de brandende zon aan de Syrische grens verkrijgt 
niemand zonder zijn vingerafdruk te geven en met spullen en al door de metaaldetector te worden doorgelicht. In 
het kamp verstommen de gesprekken en zelfs het gezang van de kinderen in het koranschooltje zodra de 
geüniformeerde kampmanager in zicht komt. 

In het witte containerkamp van Kilis, de trots van de Turkse overheid, zijn schooltjes, wasmachines, elektriciteit, 
winkels en dagactiviteiten voor de vrouwen. De kampmanager wijkt niet van onze zijde om vooral de luxe faciliteiten 
in het kamp te tonen, maar ook om ervoor te zorgen dat onze blik niet valt op de overvolle containers waar soms 
meer dan 10 gezinsleden samenklonteren in de kokende hitte. 'Na het middaguur kunnen we niet meer 
binnenzitten omdat de vloer te heet is', vertelt Jisr Al Shouhaar, moeder van zes kinderen. 

Schaduw van de pas geplante boompjes in het kamp in het hete grensgebied zal nog jaren op zich laten wachten. 
Veel vrouwen zullen erop moeten wachten. Hun mannen zijn gewond, vechten nog in Syrië of zijn gesneuveld zoals 
die van Al Shouhaar. 'Hij werkte gewoon als beveiliger maar werd door IS gezien als verrader van het regime en 
vermoord. Mijn zonen zijn nog te jong om te werken dus ik heb geen andere keus dan hier te blijven.' Ze hoopt op 
een dag terug te kunnen keren naar Syrië. 'Insjallah'- als god het wil. 

De uitzichtloosheid van het bestaan in de kampen heeft de meeste Syrische vluchtelingen de straat op gedreven. 
Van de 1,2 miljoen Syriërs die inmiddels naar Turkije zijn gevlucht, verblijven er hooguit 300 duizend in 
vluchtelingenkampen. De rest is uitgewaaierd over Turkije om een bestaan in de illegaliteit op te bouwen. In 
Istanbul zouden nu al 300 duizend Syriërs verblijven. In Kilis vlak bij de grens wonen inmiddels meer Syriërs dan 
Turken, wat de vermaarde Turkse gastvrijheid zwaar op de proef stelt. 

In de industriestad Gaziantep landinwaarts kwam het de laatste maanden herhaaldelijk tot botsingen tussen de 
twee bevolkingsgroepen. Het escaleerde toen 3 weken geleden een Turkse huisbaas werd doodgestoken door zijn 
Syrische huurder. Volgens de Turken omdat hij de huur niet wilde betalen. De Syriërs hebben een andere versie: 
'De man kon één keer de huur niet op tijd betalen waarop de huisbaas hem vroeg dan maar zijn vrouw te sturen', 
vertelt een bouwvakker. De Syriërs praten de daad niet goed, maar wie zou niet zijn zelfbeheersing verliezen in 
zo'n situatie? 

De komst van de Syriërs heeft de sociale verhoudingen in de Turkse grensstreek op scherp gezet. Huizenprijzen 
zijn verdubbeld, de criminaliteit neemt toe en de arbeidsmarkt is verstoord. Syriërs die geen werkvergunning 
hebben, zijn bereid tegen elke prijs werk aan te nemen waarmee ze officiële banen innemen. Met een gemiddeld 
dagloon van 15 euro zijn de leefomstandigheden voor de vaak grote families erbarmelijk. De meeste gezinnen 
leven in garages, piepkleine kamertjes, huizen in aanbouw of zwerven op straat. 'De hygiëne en veiligheid laten te 
wensen over, ze hebben te weinig voedsel, hun kinderen gaan niet naar school en de mannen worden uitgebuit op 
Turkse bouwplaatsen', vat Andrew Gardner van Amnesty International hun ellende samen. Daglonen van 20 lira ( 6 
euro) zijn geen uitzondering, terwijl een kleine kamer al snel 100 euro per maand kost. 

Voor Zhakarya Alsaleh, vader van 9 kinderen, rest daarom geen andere keus dan met zijn twee oudste jongens (10 
en 12 jaar oud) dagelijks plastic en oud ijzer te verzamelen. Een dag inzamelen levert ze zo'n 15 lira op. Met een 
handkar zwerven ze door de straten van Kilis, terwijl zijn vrouw met de kleine kinderen verblijft in een onafgebouwd 
huis aan de rand van de stad. Tussen de betonnen skeletten in de half afgebouwde wijk klinken talrijke Arabische 
kinderstemmen en wappert de was. De elektriciteit valt om de haverklap uit, maar het gezin heeft een dak boven 
het hoofd. Dit dankzij de bouwwoede van de Turken die - ironisch genoeg - is uitgebroken vanwege de 
huurinkomsten van de Syriërs. 

Over de vrijgevigheid en behulpzaamheid van de Turken zijn de meeste Syriërs lovend. Maar de gastvrijheid van 
het begin van de Syrische exodus begint barsten te vertonen. Steeds vaker komt het tot uitbarstingen tussen 
groepen en steeds vaker gaan Turken de straat op om te demonstreren tegen het 'open-deurenbeleid' van 
president Erdogan voor vluchtelingen. 'Ga terug naar Syrië' en 'Turkije voor de Turken', zeggen de spandoeken 
die volgens sommigen door de oppositie zijn aangereikt. Die zou de toenemende xenofobie aangrijpen om de 
bevolking tegen de regering op te zetten. 

In de Turkse kapperszaak in Gaziantep verdedigen de mannen het omgeslagen sentiment. 'We zijn geen racisten, 
maar als ze geen respect meer tonen dan moeten ze maar het land uit', vindt Mehmet Uzun. Volgens de mannen 
neemt de criminaliteit toe, de vuiligheid en de 'onzedigheid', waarmee ze doelen op de Syrische meisjes die zich 
prostitueren. 'Laatst hebben ze mijn tuinhekje gestolen om het als oud ijzer te verkopen', vertelt Murat Parlakyildiz 
in de stoel ernaast verontwaardigd. 'We begrijpen dat de Syriërs het heel moeilijk hebben, maar ze moeten wel hun 
best doen om te integreren. We hebben ze alles gegeven; huizen, kleding, voedsel maar het is blijkbaar nooit 
genoeg.' 

De Turken maken zich ook boos over de hulp en zorg aan Syriërs. 'Zij wandelen het ziekenhuis in en krijgen gratis 
zorg, wij moeten ervoor betalen. Ze pikken de baantjes in voor veel minder geld en de volgende dag gaan ze terug 
naar Syrië om te vechten; ze nemen gewoon de boel over', vindt Uzun. 

De sociale problemen die met de komst van de Syriërs gepaard gaan, vormen een tikkende tijdbom waarschuwt 
Amnesty International. 'Turkije kan niet langer wegkijken', zegt Gardner. 'De meeste Syrische kinderen hebben al 
drie jaar geen onderwijs. Straks woont hier een hele generatie die geen school heeft gehad.' Volgens Gardner moet 
de Turkse overheid stappen ondernemen om de Syriërs te legaliseren zodat ze niet langer onderbetaald worden, 
hun kinderen niet hoeven te laten werken en naar school kunnen sturen.' 

Support for Life, een van de grootste Turkse hulporganisaties in de grensregio, probeert de spanningen te 
beteugelen en organiseert onder meer bijeenkomsten voor Turkse en Syrische vrouwen om wederzijds begrip en 
kennis te creëren. Sinds 2012 heeft de organisatie 400 duizend gezinnen praktische hulp kunnen aanbieden. 'Maar 
de condities zijn nog steeds erg slecht', zegt woordvoerster Elif Gunduzyeli. 'De mobiliteit is groot waardoor veel 
gezinnen weer uit beeld verdwijnen. Er komen steeds meer nieuwe vluchtelingen van weer andere vijanden zoals 
nu de yezidi's, dus het is bijna dweilen met de kraan open.' 

Naast de Turkse kapperszaak in Gaziantep heeft de Syrische Umar Alali een bescheiden winkeltje in auto-
onderdelen geopend. In Syrië had hij twee goedlopende speciaalzaken, een huis en een auto voor de deur. Nu 
leeft hij met zijn gezin samen met een goedwillend Turks gezin in hun huis. 

In de sjofele kamer achter zijn winkel verzucht hij: 'Waarom laat Europa geen Syrische vluchtelingen toe? We 
kunnen geen kant uit; niet terug naar Syrië en we kunnen hier niet met zoveel blijven. Ik begrijp er niets van. 
Waarom is dat?' 
De Syriërs krijgen gratis zorg, wij moeten betalen. Ze nemen de boel gewoon over (Mehmet Uzun inwoner van 
Kilis) 
Na het middaguur kunnen we hier niet meer zitten, de vloer is te heet (Jisr Al Shouhaar Syrische vluchtelinge in 
het Turkse kamp in Kilis) 
 
Graphic

 
Kinderen lopen op straat
Foto's An-Sofie Kesteleyn
Buiten het kamp probeert een jongentje water te verkopen.
Syrische weduwen zitten in een container in het vluchtelingenkamp in de Turkse grensplaats Kilis.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); International Relations (74%); Human Rights Violations (69%); Terrorist Organizations 
(69%); Military Weapons (67%); European Union (65%); Weapons + Arms (61%) 
 

Load-Date: September 21, 2014

 
End of Document





Als IS onthoofdt, krijgen Syriërs klappen
de Volkskrant
22 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 9
Length: 860 words
Byline: VAN ONZE CORRESPONDENT REMCO ANDERSEN
Body


Reportage Libanon 
Sinds IS kortstondig een grensplaats innam, zijn Syrische vluchtelingen in Libanon hun leven niet meer zeker. 
 Toen groepen woedende Libanese jongeren onlangs de buurt afstroopten op zoek naar Syriërs, hield Sabiha al-
Okdi de deur gesloten en haar vier zoons binnen. Haar onderlip begint te trillen. 'We waren zo bang', huilt ze. 'Ik 
heb de hele dag gebeden dat niemand op onze deur zou kloppen.' 

Sinds strijders van Islamitische Staat uit Syrië in augustus kortstondig de Libanese grensplaats Arsal overnamen, 
zijn Syriërs in Libanon hun leven al niet zeker. Maar de woede kwam pas echt tot een uitbarsting toen IS-militanten 
twee weken geleden twee gevangengenomen Libanese militairen onthoofdden. Dat het Syrische al-Nusra Front 
vrijdag een video uitbracht waarin een Libanese soldaat voor de ogen van een andere Libanese gevangene werd 
doodgeschoten, maakt het nog erger. 

Op de muren van Bourj Hammoud, de volkswijk in Beiroet waar Sabiha met tienduizenden andere Syrische 
vluchtelingen woont, verschenen afgelopen weken affiches: Syriërs moeten subiet de wijk verlaten, of de 
consequenties aanvaarden. Ook op WhatsApp en Facebook zoemden de dreigende woorden rond. Op wraak 
beluste Libanezen trokken ook elders door buurten met veel Syrische vluchtelingen. Er waren vechtpartijen en 
bedreigingen. In de Bekaavallei stak iemand een Syriër in zijn nek, elders tuigden Libanezen Syrische 
voorbijgangers af. 

'Als je een Syriër bent, hoor je bij IS', zegt dagloner Walid Hamed (32) uit Aleppo, die zelf ook al eens in elkaar is 
geslagen door Libanese jongeren. 'Ik heb niks met die lui te maken! Maar sinds Arsal is het ongelofelijk. Voor 
mensen hier zijn we nu allemaal hetzelfde: als je soenniet bent, ben je met de militanten.' 

Het geweld in Bourj Hammoud weerspiegelt de toenemende agressie jegens Syrische vluchtelingen in Libanon, 
dat ruim een miljoen van hen herbergt. Libanon - bevolking 4,5 miljoen - heeft geen kampen, uit angst dat het 
daarmee vluchtelingen een permanenter status geeft. De Syriërs wonen in garages, Spartaanse huurkamers en 
geïmproviseerde tentenkampen, tussen de lokale gemeenschap. 

Libanezen klagen dat Syriërs hun banen inpikken, de toch al krakkemikkige water- en stroomvoorzieningen onder 
druk zetten, stelen, naar hun vrouwen loeren. Verschillende dorpjes hebben al een avondklok aan Syriërs 
opgelegd, of ze gesommeerd te vertrekken. De agressie neemt soms sektarische vormen aan. De meeste Syriërs 
zijn soennitisch moslim, en zo ook de meeste rebellen en vluchtelingen. In Libanon is de sjiitische beweging 
Hezbollah oppermachtig. Zij strijden in Syrië aan de zijde van het regime van Assad. In het zuiden van Libanon, het 
domein van Hezbollah, zijn verschillende Syrische kampjes afgebroken. Ook Bourj Hammoud wordt gedomineerd 
door pro-Assadpartijen. 

'Ze drijven ons tot wanhoop op deze manier', zegt Walid, de dagloner uit Aleppo, terwijl zijn zoontje tegen een 
zwaar beschimmelde muur in hun huurwoning leunt.'Net zo lang totdat ik echt een keer wat stoms doe. Ze drijven 
ons in de armen van IS met dit gedrag.' 

Daar weet Petro wel wat op. 'We slaan ze', zegt hij. De potige veertiger, gekleed in Adidas-trainingsbroek en T-
shirt, is een van de 'jongens van de buurt' die zich bezighouden met de veiligheid in Bourj Hammoud. Nadat Arsal 
werd ingenomen door de IS-milities uit Syrië, besloot Petro te voorkomen dat Syriërs in zijn hoofdstedelijke wijk - 
ruim honderden kilometer verderop - te veel praatjes zouden krijgen. 

Er zijn goede en slechte Syriërs, zegt hij en de goede laat hij natuurlijk met rust. Maar wie er in zijn ogen verdacht 
uitziet, vraagt hij met zijn kompanen om legitimatie. Als ze dat niet kunnen tonen, of als ze bijvoorbeeld een mes bij 
zich hebben, rammen Petro en zijn vrienden de Syriërs in elkaar en leveren ze af bij de politie. 'Wij proberen 
onszelf te beschermen', zegt Petro. 'Het is onze buurt.' 

Het geweld is nu wat geluwd. Maar vechtersbaas Petro, noch vluchtelingen als Walid en Sabiha denken dat het 
de laatste keer is geweest. Straks onthoofden IS-militanten in Syrië weer een Libanese militair. Of er komt een 
andere aanleiding voor agressie jegens Syriërs: het zijn er teveel, in te dichtbevolkte gebieden, met te veel druk op 
de Libanese gemeenschap. 

'Maar waar moeten we anders heen?', zegt Sabiha. 'We hebben thuis niets meer over. Ik wil alleen mijn kinderen 
beschermen.' Ooit was ze een vrolijke, goedlachse vrouw. Je ziet het aan de kraaienpootjes naast haar ogen, en 
de mondhoeken die speels omhoog gaan als ze een mooie herinnering ophaalt. Zoals aan hun leven in Aleppo, in 
een buurt die inmiddels met de grond gelijk gemaakt is. 'We hadden een huis en een groentewinkel,' zegt Sabiha. 
'Och, wat zou ik daar toch graag naar terug willen.' 

Maar huis en groentewinkel zijn niet meer. Gevlucht voor de bommen van Assad en de rebellen, moet ze nu ook in 
buurland Libanon vrezen voor de veiligheid van haar kinderen. 'Toen we hier net aankwamen waren we zo 
gelukkig, iedereen hielp ons', zegt Sabiha. 'Maar de Syriërs hebben hun problemen naar Libanon gebracht, het is 
waar. En nu haten de Libanezen ons.' 
Als je Syriër bent, hoor je bij IS, denken veel Libanezen 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Weapons + Arms (88%); Chemical + Biological Weapons (82%); International Relations 
(76%); Terrorist Organizations (69%); International Assistance (68%); Disaster + Emergency Relief (68%); Human 
Rights Violations (67%); Muslims + Islam (63%); Human Rights (63%); Religion + Spirituality (63%) 
 

Company:  FACEBOOK INC (55%) 
 

Load-Date: September 21, 2014

 
End of Document





Uittocht Syriërs overstelpt Turkije
de Volkskrant
22 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 1
Length: 20 words
Body


Vluchtelingencrisis in Turkije p2Met tien in een kokend hete container p8 Libanezen wreken daden IS op 
vluchtelingen p9 
 
Graphic

 
Een Koerdische familie zondag bij de Zuid-Turkse grensstad Suruç. Sinds vrijdag zijn bijna honderdduizend Syriërs, 
voornamelijk Koerden, naar Turkije gevlucht.
Foto Bulent Kilic / AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (95%) 
 

Load-Date: September 21, 2014

 
End of Document





Wie is het echte kind van de miljonair?
de Volkskrant
22 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 603 words
Byline: VAN ONZE VERSLAGGEEFSTER ANNEKE STOFFELEN
Body


In het Oostenrijkse Dornbirn wordt morgen het lichaam opgegraven van de in 2007 gestorven multimiljonair 
Siegfried Fink. De Nederlandse horecaondernemer Ronald Nijman (43) claimt zijn biologische zoon te zijn. 
Dna-onderzoek moet nu uitwijzen of de door Nederlandse ouders geadopteerde Nijman gelijk heeft. In dat geval 
zou hij recht hebben op een miljoenen-erfenis. De opgraving vormt het slotstuk in een al jaren slepende juridische 
strijd tussen Nijman en de twee andere veronderstelde kinderen van Siegfried Fink. 

Ronald Nijman werd in 1970 in Oostenrijk geboren. Zijn alleenstaande moeder kon niet voor hem zorgen en stond 
hem af. Als baby kwam hij bij een Nederlands koppel terecht waar hij naar eigen zeggen 'een geweldige jeugd' had. 

Maar later wilde hij weten waar hij vandaan kwam. Hij vond de naam van zijn inmiddels overleden moeder, die nog 
drie jongens ter wereld had gebracht. Op Nijmans geboorteakte bleek hij echter een andere biologische vader te 
hebben dan zijn broers. 

Het verhaal nam een wending toen de Oostenrijker die op papier zijn vader is, volgens Nijman vertelde dat hij in 
1970 geld aannam om de geboorteakte te tekenen. Ene Siegfried Fink zou de man hebben betaald om in zijn 
plaats aangifte te doen van Ronalds geboorte. 

Nijman zocht verder en ontdekte dat Fink in 2007 overleed. Maar in Dornbirn bleek Fink nog een zoon en een 
dochter te hebben. 'Ik werd hartelijk ontvangen door hen. We hebben vier dagen non-stop gepraat, er werden 
fotoalbums bij gehaald. Maar vlak voor mijn vertrek haalde Martin Fink ineens een document tevoorschijn. Of ik 
wilde tekenen dat ik afstand deed van de erfenis.' 

Het gesprek was tot dan toe niet over geld gegaan. Later ontdekte Nijman echter dat zijn veronderstelde 
biologische vader - een slager die de laatste jaren van zijn leven handelde in vastgoed - een fortuin had nagelaten. 
Oostenrijkse media reppen van 10 miljoen euro. 

'Toen viel bij mij het kwartje: die aardige ontvangst was bedoeld om mij erin te luizen', zegt Nijman. Hij tekende het 
document niet. 

Zijn zoektocht naar de waarheid mondde uit in een lange procedure tegen zijn veronderstelde halfbroer en -zus om 
hen te dwingen mee te werken aan onderzoek. Vorig jaar beval de Oostenrijkse rechter hun wangslijm af te staan 
voor dna-vergelijking. 

Ook Nijman stond materiaal af. Hij bleek geen broer van Martin noch van Christiane Fink. Einde zoektocht? Nee, 
want ook de dna-profielen van Martin en Christiane werden onderling vergeleken. 'En zij blijken geen volle broer en 
zus te zijn', zegt Nijman. De uitslag van een dna-vergelijking tussen broers en zussen wordt uitgedrukt in een 
waarschijnlijkheidspercentage. Christiane en Martin hadden volgens Nijman een score van slechts 68 procent, 
terwijl alleen een score boven de 90 zou gelden als bewijs dat zij behalve dezelfde moeder ook dezelfde vader 
hebben. 

'Het komt erop neer dat slechts één van ons drieën het biologische kind van Siegfried Fink kan zijn', zegt Nijman. 
Op basis hiervan gaf de rechter onlangs toestemming het lichaam van de voormalig slager morgen op te graven 
voor onderzoek. Wat voor Nijman pleit: zijn gelaatstrekken lijken op foto's behoorlijk op die van Fink. 

Christiane en Martin Fink zijn intussen not amused over Nijmans acties. 'Hij is een leugenaar die het alleen om het 
geld te doen is', zegt Martin Fink, die ook in de vleeshandel zit. 'Hij heeft de rechter een document laten zien dat 
niet klopt.' Hij verwijst naar advocaat Ekkehard Bechtold voor details, maar die was dit weekend niet bereikbaar. 

Nijman zweert intussen dat het hem niet om de erfenis gaat. 'Ik wil de waarheid weten over mijn afkomst.' 
 
Graphic

 
Foto Linelle Deunk
Ronald Nijman met zijn zoon Rik. Hij is in een jarenlange juridische strijd verwikkeld met twee andere vermeende 
kinderen van de Oostenrijker Siegf...
Multimiljonair Siegfried Fink
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Parents (94%); Adoption (94%); Families + Children (75%); Children (63%) 
 

Load-Date: September 21, 2014

 
End of Document





Hoe houden predikanten twijfelaars binnenboord?
de Volkskrant
22 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1315 words
Byline: VAN ONZE VERSLAGGEVER SANDER VAN WALSUM
Body


Minder gelovigen, minder predikanten, minder inkomsten. Hoe moet de protestantse kerk het tij keren? In elk geval 
niet te veel concessies doen. 
 In de ontkerkelijkte samenleving lijkt voor de predikant het lot weggelegd dat ooit de turfsteker, de 
petroleumverkoper en de scharensliep heeft getroffen. Vandaag, op Predikantendag, wil de jubilerende 
Protestantse Kerk in Nederland (PKN) laten zien dat de beroepsgroep er nog is. 

Binnen de PKN neemt het aantal ambtsdragers gestaag af: van 3.347 in 2006 tot 2.858 nu. Deze ontwikkeling 
houdt gelijke tred met de onverminderde daling van het aantal kerkleden. In 2007 waren dat er nog 2.267.220, nu 
zijn het er nog 2.026.006 - waarmee de PKN, zoals ze op haar site opmerkt, nog altijd meer leden telt dan alle 
voetbalverenigingen in Nederland samen. 

De daling van het ledental - al jaren tussen 2,5 en 3 procent per jaar - vlakt niet af. Het samengaan van de 
Nederlandse Hervormde Kerk, de Gereformeerde Kerken in Nederland en de Evangelisch-Lutherse Kerk in de 
PKN, in 2004, heeft hierin geen verandering gebracht. 

De kerken stellen zich zelfs in op een 'tweede seculariseringsgolf': de ondervertegenwoordiging van de 0- tot 15-
jarigen. De harde kern van gelovigen wist tot 2011 de inkomsten van de kerk behoorlijk op peil te houden. 
Sindsdien daalt de opbrengst van Kerkbalans, de jaarlijkse inzameling van donaties. In 2013 doneerden de PKN-
leden krap 184 miljoen euro - 5,1 miljoen minder dan het jaar daarvoor. 

Intussen experimenteert de kerk druk met nieuwe vormen van 'georganiseerd geloof' om twijfelaars binnenboord te 
houden of kerkverlaters tot een terugkeer te verleiden. Zo worden kerkdiensten gehouden in cafés. Onder de 
noemer '7keer7' zijn brainstormsessies belegd van gelovigen en ongelovigen over de toekomst van het 
christendom in Nederland. 

In Woerden is een kerk voor ongelovigen gesticht. De christelijke mannenbeweging De Vierde Musketier stelt zich 
te weer tegen de 'feminisering' van de kerk. Tijdens een ontmoetingsdag in Zwolle wedijverden de leden met elkaar 
in masculiene activiteiten, zoals het omgooien van auto's. 

Predikanten worstelen met de verhouding tussen vorm en inhoud van het geloof. Daarbij doet zich de paradoxale 
situatie voor dat de kerk als wijkplaats voor uitgeprocedeerde asielzoekers en als bron van 80 procent van het 
vrijwilligerswerk in Nederland midden in de samenleving staat, maar als gebedshuis onzichtbaar is voor niet-
kerkelijken. Onder hen leeft weerstand tegen alles wat naar evangelisering riekt, zien de predikanten. Niet-
kerkelijken houden er vaak een achterhaald beeld op na van wat er in de kerk gebeurt. 

En ze zien, aldus de Apeldoornse dominee Sjoerd Muller, geloof vaak als een zwakte. Als 'hulp van boven voor 
mensen die zichzelf niet kunnen redden'. Aan zijn collega Anne-Meta Kobes - predikant in Heerenveen - wordt wel 
de vraag gesteld: 'Hoe erg geloof je?' 

Ook kerkgangers zijn mentaal door de secularisering geconditioneerd. Ze gedragen zich vaak als veeleisende 
consumenten die, in de woorden van Muller, 'in de kerkbanken plaatsnemen met een houding van: verbaas mij 
maar'. 

En ze beheersen 'de taal van het geloof' vaak niet meer. De vraag waarvoor predikanten zichzelf zien gesteld, is in 
hoeverre ze daarmee rekening moeten houden. Hoeveel concessies ze moeten doen aan de samenleving die zich 
van de kerk heeft afgewend? 

Onder predikanten valt vaak te beluisteren dat de kerk daarin te ver is gegaan en zichzelf soms heeft verloochend. 
Juist onder jonge predikanten lijkt sterk de opvatting te leven dat zij onbeschroomd over God moeten spreken en 
dat de kerk zich best wat zelfbewuster mag presenteren. 

Al was het alleen maar omdat kan worden vastgesteld dat de terughoudendheid van de achterliggende decennia 
de kerk geen goed heeft gedaan. 

Sjoerd Muller predikant Wilhelminakerk in Apeldoorn 
Durf gas te geven 
'We hebben te veel willen pleasen.' Sjoerd Muller, de 32-jarige parttime predikant van de protestantse 
Wilhelminakerk in Apeldoorn zegt het alsof hij het over een voltooid verleden heeft. 'We hebben, in de omgang met 
niet-gelovigen zo veel rekening gehouden met een afwerende reactie, dat we geen gas durfden geven. Niet 
kenbaar durfden maken waarvoor we staan. Maar daar zit een ondergrens aan. We zijn in Nederland, om mgr. De 
Korte te citeren, bijna in een staat van religieus analfabetisme terechtgekomen. We hebben geen woorden meer 
voor ons geloof. Daardoor is de kerk, en vooral de PKN, grotendeels uit het publieke domein verdwenen. 

'Je moet je als kerk niet leuker voordoen dan je bent. Natuurlijk: je kunt een beamer ophangen, je kunt andere 
muziek spelen en je kunt iets met Twitter doen, maar men doorziet feilloos of het gemeend is of een maniertje om 
mensen binnen te krijgen. Geloof je nog wat je predikt? Durf je jezelf op het spel te zetten? Dan komt een 
kerkdienst onder spanning te staan. En gooi die Bijbel weer open, die verhalen gaan ook over ons. Het is juist 
prettig om een plek te zijn waar gebeurt wat je mag verwachten. 

'De gemiddelde leeftijd van onze gemeente is 52. We zijn dus een vergrijsde gemeente, maar het woord betekent 
nog wat voor de mensen. En toch zie je hun frustratie: onze kinderen zitten hier niet meer.' 

'Toen ik acht jaar geleden begon met mijn studie, leefde nog schrik bij de kerk: help, we blijven maar krimpen - dat 
was het overheersende sentiment. De kerk is weer volop overtuigd van haar relevantie.' In haar eigen gemeente in 
Heerenveen is het nieuwe elan haast tastbaar, zegt Anne-Meta Kobes (27), inmiddels predikant. 'Hier is niet 
gewacht tot de kerk leeg was, maar zijn de drie protestantse gemeenten samengevoegd en is een nieuw gebouw 
betrokken. Daar zitten geregeld ook de bloedbank, een schaakclub en een grand café. Op zondag bezoeken 700 à 
800 mensen de kerkdienst. 

'Ik begin niet snel over God als het antwoord op alles. De mensen weten dat ik predikant ben, daar verberg ik mij 
niet voor. Maar het heeft weinig zin om tien keer over God te beginnen als dat niet het startpunt van de mensen is. 
Het gaat er om dat ik bij hun levensvisie aansluit. 

'Ik heb niet de indruk dat de mensen problemen hebben met een 27-jarige vrouw als predikant. De gemeente heeft 
bewust gekozen voor een jonge vrouw. Natuurlijk, als ik een uitvaart verzorg, zie je de mensen weleens denken: 
wat weet zo'n meisje nu van de dood. 

'Maar als ik bij de preek dicht bij mezelf blijf en niet te veel blijf hangen in de soms afstandelijke tekstexegese, merk 
ik dat ik de mensen kan bereiken. Dat zijn echt kippevelmomenten.' 

'Predikant? Jij?' Rolinka Klein Kranenburg (39), sinds zeven jaar predikant van de Veenkerk in Amersfoort Vathorst, 
ontmoet vooral welwillende verbazing als ze tegenover onbekenden haar beroep openbaart. 'Dan merk je dat 
mensen vaak een volkomen achterhaald beeld hebben van ons ambt en van christenen in het algemeen. Je kunt 
hun dat niet eens kwalijk nemen, want de kerk is de laatste decennia bovenmatig bescheiden geweest. We hoeven 
toch niet rond te toeteren wat we allemaal doen? was de overheersende houding. 

'Ik kwam hier terecht in een nieuwe gemeenschap. Er was weinig waarop ik kon voortborduren. Er was niet eens 
een kerkgebouw. Nog steeds niet trouwens: we houden onze vieringen in een theaterzaal. In het begin kwamen we 
samen met een kleine groep, nu zit de zaal vaak vol. Mensen zijn ongeneeslijk religieus. Met de meeste 
kerkgangers onderhouden we een knipperlichtrelatie: voor hen is een viering een van de vele opties van de vrije 
zondag. 

'De kerkgangers zijn ook kritische consumenten: je moet elke zondag met iets speciaals komen. Het is een mooie 
uitdaging om het verhaal zo te brengen dat het binnenkomt. De bijbelse verhalen zijn niet zo bekend meer en 
kerkelijke taal kan bevreemdend werken. Als het me toch lukt om God ter sprake te brengen, verlaat ik de dienst 
doodmoe maar met een gevuld hart.' 
Je moet je als kerk niet leuker voordoen dan je bent (Sjoerd Muller) 
 
Graphic

 
Sjoerd Muller, predikant in Apeldoorn.
Jiri Buller
Anne-Meta Kobes, predikant in Heerenveen.
Jiri Buller
Rolinka Klein Kranenburg, predikant in Amersfoort.
Jiri Buller
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Christians + Christianity (94%); Religion + Spirituality (90%); Marriage (63%); Weddings + Engagements 
(63%) 
 

Load-Date: September 21, 2014

 
End of Document





Meer politie dan activisten op dag van demo's
de Volkskrant
22 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 997 words
Byline: VAN ONZE VERSLAGGEVERS BART DIRKS, CHARLOTTE HUISMAN
Body


Den Haag -- Demonstraties 
Er was opgeroepen tot protest tegen IS, en er was direct een tegendemonstratie gepland. Toch blijft de chaos 
zaterdag uit. 'Actievoeren op straat', zegt een van de betogers, 'is uit de mode. Iedereen zit op Facebook.' 
Activistisch Nederland had wat te kiezen zaterdag in Den Haag en besloot massaal thuis te blijven. Acht 
demonstraties zouden er zijn, slechts vier gingen er door, als nabrander van de verhitte zomer waarin Den Haag 
volgens De Telegraaf 'radeloos' was en de Schilderswijk het decor van demonstraties voor en tegen Gaza en 
Islamitische Staat. 

Zaterdag moest een nieuw culminatiepunt worden. Maar noch PVV-leider Geert Wilders, die had opgeroepen tot 
deelname aan een Mars voor de Vrijheid, noch de Muslim Defense League, die had aangekondigd de Schilderswijk 
met geweld te beschermen, komt opdagen. De resterende protesten brengen gezamenlijk tussen de vier- en 
vijfhonderd man op de been: de politie is in de meerderheid. 

Fysiek worden ze van elkaar gescheiden, maar op drie punten tonen de extreem-linkse Anti-Fascistische Aktie 
(AFA) en de extreem-rechtse Nederlandse Volks-Unie (NVU) zich verenigd. Ze delen de boosheid op de 'laffe 
burgemeester' Van Aartsen, die optochten door de Schilderswijk heeft verboden. Beide laten zich opnaaien door de 
opdringerige cameraploegen van PowNews, die op hun beurt boos zijn over de diefstal van drie plopkappen van de 
microfoons. Maar vooral zijn de demonstranten uit beide kampen teleurgesteld in zichzelf. 
Zwarte Piet 
'Hier hadden geen 50 man moeten staan, maar 500 duizend, die samen tegen de politiek zeggen: neem je eigen 
bevolking in bescherming!', schalt het door de megafoon van partijleider Constant Kusters van de Nederlandse 
Volks-Unie. Zijn achterban scandeert 'hand in hand, terug naar eigen land!'; op een spandoek staat 'In het land van 
tulpen en kaas wordt ISIS nooit de baas'. 

De NVU heeft een plek toegewezen gekregen onder de monumentale eiken tegenover het ministerie van 
Buitenlandse Zaken. 'We staan hier tussen de bijtjes en de bloemetjes op het gras, in plaats van in de 
Schilderswijk', foetert Kusters. Zijn NVU ageert tegen goedkope Oost-Europese arbeiders, het neo-liberalisme, de 
EU, de jihadistische islam, de multiculturele terreur en de aanvallen op Zwarte Piet. 

Kusters (zwart colbert, blauw hemd, rode das, jeans) eiste vooraf vergeefs toestemming van de rechter voor een 
tocht door de Schilderswijk. 'Als dit het nieuwe demonstreren is, dan is het bar slecht gesteld met de democratie. 
Hoge heren als Kamerlid Marcouch en burgemeester Van Aartsen mogen er wel op werkbezoek.' 

Een kilometer verderop hebben dertig organisaties onder leiding van de Anti-Fascistische Aktie (AFA) een plek 
gekregen. Op Plein 1813, naast het monument ter nagedachtenis aan de overwinning op Napoleon, ageren ze 
tegen politiegeweld, Pro Patria, de PVV, Zwarte Piet, racisme, rassenhaat, religieus fanatisme en nationalisme. Er 
zijn hoogstens 200 deelnemers. 

'Het valt me tegen, gemiddeld nog geen tien personen per organisatie', klaagt Andreas, die namens de AAGU, de 
Anarchistische Anti-Deportatiegroep Utrecht, flyers uitdeelt voor een 'solidariteitsdemonstratie' voor vluchtelingen 
bij Kamp Zeist. 'Actievoeren op straat is uit de mode, iedereen zit op Facebook', zegt Ka van Haasteren, een 50-
jarige kunstenares met rood geverfd haar. Ze wil als 'tevreden bewoner' van de Schilderswijk haar stem laten 
horen. 
Afgelast 
Op het Spuiplein naast het stadhuis betogen 150 sympathisanten van de Koerdische Arbeiders Vereniging. Op een 
spandoek staat: 'Wij accepteren de terroristische, karakterloze aanvallen van de roversbende ISIS niet'. Op de 
Koekamp, nabij het Centraal Station, organiseert de website GeenStijl onder de naam Internet Against Vertical 
Video Syndrome een ludiek protest tegen mensen die hun camera irritant verticaal houden bij het filmen. Er is een 
man of veertig. 

Twee met veel tamtam aangekondigde protesten zijn te elfder ure afgelast: de Muslim Defense League zegt te zijn 
bedreigd. 'Die club bestaat maar uit één mannetje', sneert Constant Kusters. Ook Pro Patria ('Voor het vaderland') 
is afgehaakt, na het verbod op activiteiten in de Schilderswijk. Op 10 augustus liep hun eerste Mars voor de Vrijheid 
uit op een knokpartij met moslimjongeren. 

Toch houdt Pro Patria zich niet geheel afzijdig. Politiemensen houden drie mannen tegen die Plein 1813 op willen. 
'Wij zijn een groepje vrienden uit het zuiden van het land dat zich had verheugd op een gezellig dagje Den Haag', 
zegt de 28-jarige Willem - opgeschoren haar, korte broek met legerprint. 'Jammer dat we worden uitgesloten.' 
Geroutineerde linkse demonstranten herkennen hen als voorlieden van Pro Patria en het rechts-radicale Identitair 
Verzet. 'Ze hadden hier onrust willen stoken, goed dat ze weg zijn', zegt AFA-woordvoerder Maarten. 

'Sommige demonstranten ergeren zich aan onze duidelijke aanwezigheid, maar we staan hier ook voor hun 
veiligheid', zegt een rijzige agent met kort grijs haar. 'Wij moeten zorgen dat het niet uit de hand loopt. Als er straks 
dertig skinheads komen aanrennen, springen wij ertussen.' 

De enige echte ordeverstoorders zijn ADO-hooligans. Als ze niet welkom blijken bij de NVU-manifestatie, willen ze 
naar het ludieke protest van GeenStijl. Daar worden ze gearresteerd. 

Rond vier uur is het overal weer rustig. Het lawaai dat er nog is komt van de najaarskermis op het Malieveld. 
'Volgend jaar gaan we de Schilderswijk in!', roept NVU-leider Constant Kusters. 'Wij houden ons woord!' 
JIHADISTEN UIT DEN HAAG 
Twee Turks-Nederlandse jihadisten uit Den Haag waren van plan om een aanslag te plegen op het gebouw van de 
Europese Commissie in Brussel. De man en de vrouw zijn begin augustus in België gearresteerd op de luchthaven 
Zaventem, toen ze terugkeerden uit Turkije. De Belgische justitie vermoedt dat de twee ook in Syrië zijn geweest. 
Er zijn huiszoekingen gedaan in Brussel en Den Haag. In de Brusselse woning zijn onder meer wapens en 
kogelwerende vesten gevonden. 
 
Graphic

 
Op de Koekamp: de Nederlandse Volks-Unie. 'Tussen de bloemetjes en bijtjes in plaats van in de Schilderswijk', 
aldus voorman Kusters.
Foto Arie Kievit
Plein 1813: organisaties onder leiding van de Anti-Fascistische Aktie.
Foto Arie Kievit
Spuiplein: sympathisanten van de Koerdische Arbeiders Vereniging.
Foto Arie Kievit
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Protests + Demonstrations (94%); Police Forces (87%); Freedom Of Expression (82%); Terrorist 
Organizations (75%); Law Enforcement (69%) 
 

Company:  FACEBOOK INC (58%) 
 

Load-Date: September 21, 2014

 
End of Document





Pools kind dreigt hier te ontsporen
de Volkskrant
23 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 1
Length: 625 words
Byline: VAN ONZE VERSLAGGEEFSTER, JANITA NAAIJER
Body


SCP waarschuwt: gebrekkige opvoeding migrantenjeugd 
De circa veertigduizend kinderen van migranten uit Midden- en Oost-Europa leven in Nederland vaak in 
gebrekkige omstandigheden. Bovendien voelen ze zich hier, vanwege het frequente pendelgedrag van hun ouders, 
niet thuis. Medewerkers van politie en jeugdzorg constateren dat vooral tieners hierdoor risico lopen om te 
ontsporen. 
Dit blijkt uit een rapport van het Sociaal en Cultureel Planbureau (SCP) dat vandaag is verschenen. Het is het 
eerste landelijke onderzoek naar de leefsituatie van migrantenkinderen uit Polen, Bulgarije en Roemenië. SCP-
onderzoekers spraken in opdracht van het ministerie van Sociale Zaken en Werkgelegenheid (SZW) met ongeveer 
dertig deskundigen van politie, jeugdzorg, gemeenten, woningcorporaties en scholen. 

De deskundigen signaleren dat jongeren spijbelen, rondhangen op straat, crimineel gedrag vertonen of in de 
jeugdprostitutie belanden. Omdat het een kwalitatief onderzoek betreft, is onduidelijk hoeveel van de 
migrantenkinderen jaarlijks in de knel raken. 

Vooral Poolse en Bulgaarse kinderen hebben het zwaar, constateert het SCP. Een deel van de Poolse jongeren 
woont op vakantieparken en campings en loopt daar een groot risico te worden blootgesteld aan drankmisbruik, 
vechtpartijen en huiselijk geweld. Bulgaarse leeftijdgenoten wonen meer in grote steden (Den Haag, Amsterdam, 
Rotterdam), vaak in overvolle en slecht onderhouden woningen, en ze gaan soms niet naar school. 

Ouders uit Midden- en Oost-Europa staan volgens het rapport vaak in 'een overlevingsstand'. Vanwege slechte 
financiële omstandigheden werken ze hard, hebben ze weinig aandacht voor hun kinderen en reizen ze veel op en 
neer tussen Nederland en het land van herkomst. Kinderen lopen daardoor leerachterstanden op, zeggen 
onderwijsmedewerkers. 

'Ik zie in de problematiek van de kinderen veel gelijkenis met de geschiedenis van andere migrantengroepen', 
zegt Trees Pels, niet betrokken bij de SCP-studie. Pels is bijzonder hoogleraar opvoeden in de multi-etnische stad, 
aan de Vrije Universiteit van Amsterdam (VU), en onderzoeker bij het Verwey-Jonker instituut. 'De problemen met 
kinderopvang hebben we in het verleden gezien bij de Chinezen. In de Turkse en Marokkaanse gemeenschap 
komen nog altijd veel leerachterstanden voor.' 

Pels pleit er net als de deskundigen in het SCP-rapport voor om tijdig in te grijpen. 'We moeten leren van de lessen 
uit het verleden', zegt de hoogleraar. Voorlichting geven aan migrantenouders is essentieel. 'Leg ze bijvoorbeeld 
uit wat de risico's zijn van het vele heen en weer pendelen tussen Nederland en het land van herkomst. Veel 
ouders weten niet dat dit grote gevolgen voor hun kinderen kan hebben.' 

Het Nederlands onderwijssysteem moet beter inspelen op de migrantenkinderen, stelt het SCP in het rapport. 
Tieners die naar Nederland komen, moeten nu vanwege hun taalachterstand verplicht naar een Internationale 
Schakelklas (IKS). Voor Bulgaarse jongeren die soms analfabeet zijn, biedt een of twee jaar IKS geen soelaas. 

Veel Poolse jongeren kunnen juist een hoger niveau aan. Zij raken door het schakelonderwijs ontmoedigd en 
worden volgens geraadpleegde docenten beperkt in hun toekomstmogelijkheden. 

Het SCP-rapport omschrijft hen als 'de nieuwe verloren generatie'. 
Niet ingeschreven 
In Nederland wonen ongeveer 150 duizend migranten uit Midden- en Oost-Europa. Tweederde van hen is van 
Poolse komaf. Vermoedelijk ligt dit aantal aanzienlijk hoger, aangezien veel buitenlandse werknemers zowel 
zichzelf als hun kinderen niet inschrijven bij overheidsinstanties. 



Pagina 9: De Pool werkt, zijn kind zit thuis 
40 (duizend kinderen van migranten uit Midden- en Oost-Europa hebben het zwaar, constateert het Sociaal en 
Cultureel Planbureau) 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Children (94%); Parents (75%); Educational Institution Employees (74%); Teaching + Teachers (69%) 
 

Industry: Educational Services (64%) 
 

Load-Date: September 22, 2014

 
End of Document





Vluchtelingen
de Volkskrant
23 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 25
Length: 386 words
Byline: CARLIJNE VOS
Body


Commentaar 
Zolang een politieke oplossing voor IS uitblijft, moet de VN humanitair ingrijpen. 

Turkije is opgeschrikt door een nieuwe exodus. Ruim 130 duizend Syriërs, voornamelijk Koerden, zijn de grens 
overgestoken om te vluchten voor het geweld van de oprukkende Islamitische Staat (IS). 

Het extreem hoge aantal vluchtelingen dat in één weekeinde over de grens is gejaagd door het buitensporige 
geweld van IS maakt twee dingen duidelijk: de opmars van IS moet worden gestopt en de vluchtelingenstroom is 
een humanitaire ramp die haar weerga niet kent. Voor beide geldt dat dit een taak is die door de internationale 
gemeenschap gezamenlijk volbracht moet worden. 

Nu voor de bestrijding van IS in Irak een internationale coalitie is gevormd om de Iraaks-Koerdische strijders - de 
peshmerga - te steunen, is ook hulp aan de Koerdische strijders in Syrië niet langer taboe. Duizenden Turkse 
Koerden hebben afgelopen dagen gehoor willen geven aan de oproep van de Syrische Koerdische zusterpartij 
PYD om IS te helpen bestrijden rondom de stad Kobani. Zij werden daarbij gehinderd door Turkse 
veiligheidstroepen die elke internationale Koerdische samenwerking afwijzen uit vrees voor de afscheidingsambities 
van de Turks-Koerdische partij PKK. Zolang die partij door Turkije, Europa en de Verenigde Staten als een 
terroristische organisatie wordt beschouwd, staat dit een potentieel bondgenootschap met de Syrische (en Turkse) 
Koerden in de weg. 

Bij het vinden van internationale oplossingen tegen IS kan de ambivalentie van Turkije een obstakel zijn. Turkije 
zou de grens wijd open hebben gegooid voor jihadisten uit Europa om IS te helpen het regime van Assad omver te 
werpen, maar wat betreft de toelating van vluchtelingen van zowel IS als Assad een struisvogelpolitiek hanteren. 
Ruim 1,3 miljoen vluchtelingen zijn in drie jaar tijd Turkije binnengekomen, van wie de meerderheid illegaal. 

Zolang er geen politieke oplossing is die vluchtelingen laat terugkeren naar hun geboorteland, moet de 
internationale gemeenschap zich inspannen voor een humanitaire oplossing. Turkije, maar ook de lokale 
hulporganisaties aan de grens moeten ondersteund worden bij de noodopvang van vluchtelingen. Daarnaast mag 
ook een ruimhartiger toelatingsbeleid door Nederland niet ontbreken bij een crisis van deze omvang en tijdsduur. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Terrorist Organizations (81%); International Relations (69%); Weapons + Arms (67%); 
Human Rights (65%); Disaster + Emergency Relief (63%); Military Weapons (61%) 
 

Load-Date: September 22, 2014

 
End of Document





Mental coach
de Volkskrant
23 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1221 words
Byline: DOOR ROBERT VUIJSJE
Body


Interview bryan roy Land van afkomst 
Welke rol speelt afkomst in een leven in Nederland? Robert Vuijsje onderzoekt het in een reeks interviews. Oud-
voetballer en jeugdtrainer Bryan Roy wil meer Marokkanen op het veld zien. 
We zitten in Amsterdamse Beethovenstraat, tussen de zogenaamde nette mensen, vlakbij waar hij woont. 'Ja, het 
is bijna helemaal blank', zegt hij. 'Maar mijn zus woont hier, en mijn kinderen. Mijn ouders wil ik hier ook heen 
halen. Zo maken we het wat gekleurder. Mooi toch?' 

Bryan Roy groeide op in Osdorp, in Amsterdam-West. 'Ik speelde met blanke kinderen.' Roys ouders zijn 
Surinaams, zijn vader was 14 toen hij naar Nederland kwam. 'Net als alle Surinaamse ouders vertelden ze me dat 
ik harder zou moeten werken dan een blank jongetje. Omdat we in een blanke maatschappij leven. Voor mij was 
het anders. Ik kon erg goed voetballen, dan gelden andere regels. Ik had een bal.' 

Bij Ajax maakte hij deel uit van de generatie met Bergkamp, de broers De Boer en Witschge. 'In de jeugd zaten ook 
allemaal donkere jongens. Die hebben het niet gered. Alleen Marciano Vink en ik. We waren met voetbal bezig, met 
onze passie, over andere dingen werd niet gesproken. Mijn cultuur was slechts een mooie bijkomstigheid.' 

Bij de Ajax-generatie die een paar jaar na Bryan Roy kwam, zaten onder meer Edgar Davids en Clarence Seedorf. 
Van buiten leek het alsof zij zich nadrukkelijker presenteerden als zwart. 'Zo is het niet. Zij voelden zich 
bevooroordeeld. Discriminatie bestaat altijd, ook tussen Surinamers onderling. Als je wordt gediscrimineerd, kun je 
emotioneel worden. Dat bevestigt het beeld dat de autochtoon heeft. Of je kunt de dialoog aangaan, een grote 
opdracht. 

'Discriminatie gebeurt duidelijk en open. De verantwoordelijkheid ligt voor de helft bij de autochtonen en voor de 
helft bij de allochtonen. Maar dan ben je nog steeds verantwoordelijk voor de manier waarop je reageert. Je kunt 
niet altijd roepen: alleen omdat ik zwart ben. 

'Bevooroordeeldheid is anders, die wordt niet uitgesproken, maar een allochtoon voelt het altijd. Bij de donkere 
spelers na mij ging het om salaris. In 1995 wonnen ze de Champions League, maar ze kregen een veel lager 
salaris dan hun blanke collega's. In dat geval waren de autochtonen 100 procent verantwoordelijk. In hun situatie 
was ik misschien ook emotioneel geworden. Bij mij heeft zoiets nooit gespeeld. Ik groeide samen met mijn vrienden 
op bij Ajax, wij waren gelijk.' 

Inmiddels is hij al jaren jeugdtrainer bij Ajax. In 2012 hoorde Roy bij het zogeheten Cruijff-kamp, toen die de macht 
greep binnen de jeugdopleiding van Ajax. De oud-voetballers wonnen een rechtszaak van de toenmalige 
bestuurders van de club. De laatste decennia zijn diverse voetballers uit de Ajax-opleiding weggestuurd, ze waren 
'te lastig', om vervolgens via een andere weg door te breken. Veel van die spelers waren niet Hollands. 'Dat gaat 
niet meer gebeuren. Daarvoor hebben we bij de rechter gezeten. Dit is waar het Plan Cruijff om draait. Individuele 
begeleiding is belangrijker dan trainen met een heel elftal. Marokkaanse spelers zijn de toekomst van het 
Nederlandse voetbal. Dat zijn de kinderen die op straat voetballen. 

'Waarom is nog nooit een Marokkaanse jongen echt doorgebroken bij Ajax? In verhouding tot het aantal 
Marokkanen dat in de buurt van de club woont, klopt het niet. Het gaat om begeleiding. Als je je niet verdiept in een 
speler, kun je die nooit goed begeleiden. Bij Ajax wordt veel van je gevraagd. Presteren onder grote druk. Voor een 
Hollands jongetje is dat mentaal makkelijker dan voor een Marokkaan, omdat hij meer gewend is aan hoe het in dit 
land gaat. De moslimgemeenschap heeft langer nodig. Hun cultuur staat verder af van de Nederlandse dan de 
Surinaamse. Maar nu komen ze eraan. Met onze individuele begeleiding kan het niet meer dat een Marokkaanse 
speler zich onbegrepen voelt. Wanneer hij issues heeft, zitten we er bovenop.' 
Zijn de begeleiders Marokkaans? 
'We hebben er één, Said Ouaali. Ze hoeven niet Marokkaans te zijn om zich in een allochtone speler te kunnen 
verdiepen.' 
Kan Jaap Stam dat op dezelfde manier als jij of Said Ouaali? 
'Daarvoor hoef je niet een allochtoon te zijn. Het gaat erom of je sociaal-emotioneel ontwikkeld bent als trainer.' 
Wat bedoelde je met: daar hebben we voor bij de rechter gezeten? 
'Bij de rechter hebben we moeten afdwingen dat bij Ajax kon worden gewerkt met Plan Cruijff. De nieuwe vorm van 
begeleiding was een belangrijk onderdeel daarvan.' 
In die tijd is Johan Cruijff door Edgar Davids beschuldigd van racisme. Cruijff zou hebben gezegd dat Davids alleen 
in de Raad van Commissarissen van de club zat omdat hij zwart was. 
'Edgar is toen zwaar gemanipuleerd door de witteboordencriminelen die onze club wilden overnemen.' 
Hij lijkt me niet iemand die zich makkelijk laat manipuleren. 
'Ik ken Edgar lang, hij was het eerste vriendje van mijn zus. Het is een lieve, fijne gozer. Maar hij is ook een 
Surinaams jongetje dat met zijn voeten veel geld heeft verdiend. Hij is geen captain of industry. En dat was een 
aantal van de mensen die hem hebben gemanipuleerd wel. Op dat moment kon hij daar niet tegenop en werd hij 
misbruikt. Maar Edgar blijft voor altijd een Ajacied.' 
Bij Ajax debuteerde dit seizoen Anwar El Ghazi, die een 'niet-Marokkaanse mentaliteit' zou hebben. 
'Die Marokkaanse mentaliteit bestaat niet. En dat hij die niet zou hebben, is ook niet waar. Vorig jaar heb ik hem 
gehad bij de A-junioren. Hij wilde niet trainen. Bij zijn vorige club Sparta was hij de grote ster, bij ons kwam hij 
binnen als een verwend teringlijertje. Ik heb 'm op zijn kloten gegeven, hij heeft vier weken zonder bal getraind. Als 
trainer had ik kunnen denken: weer zo'n Marokkaan die moeilijk doet. Maar dat is niet de manier. Als begeleider 
heb je de verantwoordelijkheid om je goed te verdiepen in een jonge speler.' 

Nederlands 

Dat voel ik me altijd, zelfs als ik thuis bij mijn ouders ben. 

Surinaams 

Tussen Surinamers voel ik me ook als een vis in het water. Maar een vis zit wel in een kommetje. Het is een klein 
wereldje. 

Eten 

De Italiaanse keuken. Al is de keuken van mijn moeder natuurlijk de allerbeste. 

Muziek 

R&B, van vroeger en van nu. Van Luther Vandross tot Trey Songz. 

Beste vriend 

Ik heb twee soorten vrienden. De vrienden met wie ben opgegroeid. Richard Witschge, Dick van Burik en Danny 
Muller. En de vrienden uit mijn latere leven. Mino Raiola, Harry Busser en Chris van Eeghen. 

In gesprek 

Schrijver Robert Vuijsje (Alleen maar nette mensen, Beste vriend) gaat voor V in gesprek met bekende en minder 
bekende Nederlanders over de rol die hun afkomst heeft op hun leven. Hij spreekt voor deze interviewserie onder 
meer nog met presentatrice Sylvana Simons (Surinaams) en rapper Mr. Polska (Pools). 

Bryan Roy 

Bryan Roy (Nederland, 1970) speelde van 1987 tot 1993 in het eerste elftal van Ajax. In het Nederlands elftal 
scoorde hij negen doelpunten in 32 wedstrijden. Later speelde hij onder meer voor Foggia ('In Italië maakten ze 
soms apengeluiden. Ach.'), Nottingham Forest ('In Engeland nooit iets gemerkt van racisme.') en Hertha BSC. 'We 
speelden een oefenwedstrijd tegen Union Berlin, in Oost-Berlijn. Daar zaten veel neo-nazi's. Onze eigen supporters 
begonnen spreekkoren tegen mij. De trainer, Jürgen Röber, is langs de lijn helemaal uit zijn dak gegaan. Daarna 
hielden ze op.' 



Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Soccer (94%); Sports + Recreation (64%) 
 

Load-Date: September 22, 2014

 
End of Document





Is het asielbeleid nog wel houdbaar?
de Volkskrant
23 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 293 words
Byline: F VLAMING
Body


Brief van de dag 
In de reportage met de titel 'Maximaal indikken en inschikken' (Ten eerste, 19 september), over de problemen door 
de onvoorzien grote instroom van asielzoekers staat dat de kosten vorig jaar 400 miljoen bedroegen, en volgend 
jaar het dubbele. Verder is er sprake van mogelijkheden voor extra huisvesting zoals kazernes, vakantieparken, 
enzovoort. 

Toch is dat maar een beperkt beeld van deze problematiek en het betreft alleen de eerste opvang. Wat zijn echter 
de kosten voor de samenleving op lange termijn? Ik denk dan aan juridische (procedure) kosten, extra belasting 
(taal) van het onderwijs, medische kosten, uitzettingskosten, tolken, uitkeringen, huisvesting en gezinshereniging. 
Nog los van mogelijke escalatie tussen de diverse (geloofs)groeperingen onderling, integratieproblematiek, 
enzovoort. 

Zijn wij economisch en ook ecologisch zo langzamerhand niet aan het einde van onze mogelijkheden beland of 
gaat dit gewoon door totdat bijvoorbeeld grote delen van de bevolkingen van bepaalde Afrikaanse landen en het 
Midden-Oosten zich over Europa verspreid hebben? Toenmalig premier Drees was om die reden tegen 
ondertekening van het Vluchtelingenverdrag omdat hij begin jaren vijftig met ruim 10 miljoen inwoners ons land al 
erg vol vond. Nu met ruim 17 miljoen inwoners, onze (gedeeltelijk) geleende welvaart - denk aan de ruim 457 
miljard euro schuld en een jaarlijks tekort van minstens 10 miljard - lijkt het wel of de valide argumenten van toen 
geen enkele rol meer spelen. Een zeer restrictief en sober asielbeleid met een sterke nadruk op terugkeer als het 
veilig is en een streng uitzettingsbeleid, zullen noodzakelijk zijn om ook op termijn draagvlak en draagkracht te 
houden voor een houdbaar asielbeleid. 

F. Vlaming, Vianen 
 
Graphic

 
Asielzoekers lunchen in een tent van het AZC Dronten.
Foto Guus Dubbelman / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Immigration (84%); Population Size (64%); Labor Force (63%); Economic Migration 
(62%) 
 

Load-Date: September 22, 2014

 
End of Document





Het gevoel te móeten slagen
de Volkskrant
23 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Uitgelicht
Length: 2030 words
Byline: JAN TROMP
Body


OpP het tweede gezicht: Ahmed Aboutaleb 
Ooit wou hij dichter worden, maar hij is nu burgemeester van Rotterdam. Ahmed Aboutaleb kwam op zijn 15de naar 
Nederland. Hij is uitgegroeid tot een klassieke bestuurder, beleefd, formeel en op zijn hoede. En moslim ook, die 
soms bewust de confrontatie zoekt met geloofs- genoten: 'Juist ik moet me uitspreken.' 
'Het leven neemt hij niet lichtvaardig.' Peter van Heemst, oud-fractievoorzitter van de PvdA in Rotterdam, over 
partijgenoot Ahmed Aboutaleb. Op zijn beurt nam in 2008 Van Heemst de speurtocht naar een nieuwe 
burgemeester niet lichtvaardig. Dertig, misschien wel veertig mensen werden benaderd. Er waren tot in de laatste 
ronde gedoodverfde kandidaten bij; Gerd Leers, de burgemeester van Maastricht, Geert Dales, tot een jaar 
daarvoor burgemeester van Leeuwarden. Maar tot verrassing van velen werd het Aboutaleb, Marokkaanse 
Nederlander, moslim met gereformeerde allure. 

In besloten zitting stemde begin deze maand de Rotterdamse gemeenteraad in met een tweede termijn voor 
Aboutaleb. De meerderheid was groot, zo wordt verzekerd. 

Terug naar 1976. 15 was hij, zoon van een imam, die toen hij 3 was vooruitging naar Nederland, land van beloften. 
Hij bleef achter in Beni Sidel, een dorp in het Rifgebergte, met moeder, zes broertjes en zusjes, en grootvader. Hij 
was anders dan de anderen in Beni Sidel. Droomde ervan dichter te worden en in Bagdad te gaan studeren. Maar 
voorlopig bestond zijn wereld, in eigen woorden, uit 'een koe, een ezel, een waterput, heel veel stenen'. Op blote 
voeten liep hij achter de geiten aan. 

Totdat hij op zijn 15de op 17 oktober 1976 met moeder en zes van haar kinderen zijn intrede deed in Nederland. 
Vanuit zijn dorp had hij vooraf de Nederlandse ambassade gevraagd om informatie. Ze hadden een dik pakket 
gestuurd. Folders over kaas en klompen en over de Keukenhof. 

In maart 1982, Ahmed Aboutaleb was 20 en vijf jaar in Nederland, bracht hij in accentloos Nederlands, doch in een 
ingewikkelde zin, de eerste ervaringen onder woorden. Hij was te gast in het nachtprogramma Rust Zacht van de 
VPRO, gepresenteerd door Joop van Tijn. 

De jonge Ahmed: 'Mijn eerste indruk was dermate groot eigenlijk dat hetgene wat ik het eerst gezien heb mijn 
gedachten dermate heeft vastgehouden - gemagnetiseerd heet het in vaktermen - dat ik die gedachten nog steeds 
heb vastgehouden.' Hij bedoelde Schiphol, vliegtuigen, roltrappen, winkels, hoornen des overvloeds. 

Zijn oordeel over Nederland was nog ongerept. Zijn vader had het almaar over teruggaan. Telkens veegde Ahmed 
die suggestie van tafel. 'Ik heb gewoon geen zin om in Marokko verder te leven.' Maar ook aan Nederland had hij 
de pest: 'Ik zie dat de Nederlandse samenleving steeds zieker en zieker wordt en wie krijgt de schuld van de 
dilemma's? Dat zijn wij, wij buitenlanders.' 

Als een kat uit de zak was hij in 1976 losgelaten in de grote, vreemde stad. In Den Haag kwamen ze te wonen, in 
een portiekwoning in Molenwijk. Huilen, huilen, wat heeft hij in de eerste maanden verschrikkelijk moeten huilen. In 
alles voelde Ahmed Aboutaleb zich ontheemd. Radeloos zelfs. Hij droeg de weg van school naar huis bij zich op 
een velletje papier; hij zou anders hopeloos verdwalen. En dan was er nog de regen en de kou van het polderland. 

Een keer moest het stoppen, dat huilen. Hij heeft zichzelf een plicht tot slagen opgelegd. Die verplichting geldt nog 
steeds. 
Woordenboeken 
In de derde week na aankomst in Nederland kocht hij voor 200 gulden woordenboeken. Hij begon aan de lagere 
technische school, hij deed de middelbare technische school, doorliep de hogere technische school. Hij is nu 53, hij 
is 38 jaar in Nederland en al die tijd heeft hij vooral één boodschap. 'Onderwijs, onderwijs, onderwijs en nog eens 
onderwijs', zei hij in 2006 tegen Cisca Dresselhuys van Opzij. Moeten thuiszittende allochtone vrouwen niet bevrijd 
worden uit hun opsluiting, vroeg Dresselhuys. Nee, was het antwoord. 'Die moeten eerst leren lezen en schrijven. 
Pas dan kun je een zinvol gesprek met ze hebben over emancipatie.' 

Het is nog steeds zijn mantra. Hij gaf als burgemeester een gastles op een mavo in Delfshaven. Overwegend 
allochtone kinderen. Hij las een gedicht voor in het Arabisch. De strekking: ouders die hun kinderen geen kennis 
laten verwerven, zijn als ouders die hun kinderen als soldaat zonder wapen naar het front sturen. 

In het begin sprak hij Arabisch met zijn oudste dochter. Bewust. Net zoals hij daar abrupt een einde aan maakte 
toen hij hoorde dat een kind daar een leerachterstand van oploopt. Afgelopen zaterdag stond een interview met 
hem in het AD: 'Diederik Samsom vroeg me een tijdje geleden wat minister Opstelten van Veiligheid meer kan doen 
voor Rotterdam. Ik zei: niets, maar ik verwacht daarentegen heel veel van de minister van Onderwijs.' 

Zijn uitverkiezing in de vertrouwenscommissie destijds in 2008 tot opvolger van burgemeester Opstelten ging 
zonder slag of stoot. PvdA'er Van Heemst, de voorman van wat toen nog de grootste raadsfractie was, had 
aanvankelijk twijfel. Leefbaar Rotterdam zou een benoeming van Aboutaleb als provocatie beschouwen. Er hing 
bovendien 'een Amsterdams sfeertje' rond de man. 'Maar hij stak er met kop en schouders bovenuit.' 

Toen de vertrouwenscommissie hem sprak, stond Aboutaleb onder politiebescherming. Het was niet de eerste 
keer. Met name in zijn tijd als wethouder van Amsterdam, tussen 2004 en 2007, is hij ernstig bedreigd, hij moest 
enige tijd zijn gezin verlaten. Van Heemst: 'Iemand vroeg: wat houdt u op de been? Zonder één moment van 
aarzeling antwoordde hij: 'De wil om het goede te doen'.' 

Eenmaal benoemd is de Marokkaanse Nederlander en belijdend moslim Aboutaleb een paar maal onderuit 
geschopt, met name door Leefbaar Rotterdam. Fractievoorzitter Ronald Sörensen vond het heel erg dat Rotterdam 
een Amsterdammer kreeg, een carrièremaker en een Ajax-supporter. 'Maar het allerergste is dat Aboutaleb twee 
paspoorten heeft.' Marco Pastors verklaarde na een gruwelijk uit de hand gelopen feest op het strand van Hoek van 
Holland: 'Veiligheid kan je aan een burgemeester met een islamitische achtergrond niet toevertrouwen.' 

Aboutaleb overleefde zijn eerste jaar. Hij gaf geen krimp, bleef beleefd, hoe smerig de aanvallen soms ook waren. 
En hij organiseerde zijn steun in de stad, onder de burgers. Dat doet hij nog steeds. Schoolbezoeken zijn bijna aan 
de orde van de dag. Hij belt aan bij willekeurige mensen: mag ik u vragen, hoe is het met u en de stad? 

Hij is geen zwierige man; er hangt een zekere stilte om hem. Maar op verloren uurtjes maakt hij een wandelingetje 
door de straten. Je kunt hem gewoon tegenkomen tussen de schappen van Albert Heijn, als hij boodschappen 
doet. Dat zijn activiteiten waarop voorgangers als Peper en Opstelten moeilijk te betrappen waren. 

Een belangrijk moment in zijn strijd als bestuurder te overleven, was de organisatie van de Tour de France van 
2010, die in Rotterdam van start ging. Het was een grote gebeurtenis voor de stad. Het evenement bleek perfect 
georganiseerd. Er is een foto waarop Aboutaleb met Christian Prudhomme, directeur van de Tour de France, in een 
open auto door de stad rijdt. Hij straalt. Alles wat bij hem hoort, het formele, dat op zijn hoede zijn - het was voor 
één keer weg. 

De plicht tot slagen is de rode draad in het bestaan van Ahmed Aboutaleb. Het krijgt vorm in nagenoeg volmaakte 
onberispelijkheid. Of hij weleens zoals sommige Marokkaanse jongens 'hoer' had geroepen naar een vrouw, wilde 
Cisca Dresselhuys weten in haar interview voor Opzij. Hij had een keer afstand genomen van een vriend, 
antwoordde Aboutaleb. Die vriend floot naar meisjes. 'Ik heb nooit naar meisjes gefloten en dat zal ik ook nooit 
doen.' 
Ahmed de Onberispelijke 
Hij leeft in het besef dat hem de maat wordt genomen. Als Marokkaan. Als moslim. Soms is het alsof hij zich op 
voorhand indekt. Jazeker, hij is een gelovige moslim, hij is belijdend. 'Maar', zei hij in een documentaire van RTV 
Rijnmond, 'uitsluitend voor mezelf. De stad, het land zal nooit last hebben van mijn levensovertuiging.' Ahmed de 
Onberispelijke zal geen overlast geven. Iedereen moet weten: hij bewandelt de kaarsrechte weg. 

Paradoxaal genoeg wordt hij zo de knuffel van de moslimhaters. Op de dag na de moord op Theo van Gogh in 
2004 hield hij in de Al Kabirmoskee in Amsterdam-Oost een geëmotioneerde toespraak. Strekking: een moslim die 
niks ziet in de Nederlandse waarden moet zijn koffers pakken en vertrekken. Op het internet verscheen een stuk 
onder de titel 'Eruit met dat tuig'. De schrijver constateerde: 'We hebben een medestander gevonden in de 
Amsterdamse wethouder Ahmed Aboutaleb.' 

Hij zoekt de confrontatie met de eigen groep. 'Juist ik moet me uitspreken', zegt hij dan. Begin september schreven 
Aboutaleb en loco-burgemeester Joost Eerdmans een opiniestuk in Trouw. De Rotterdamse moslims moeten zich 
massaal uitspreken tegen IS, meende het tweetal. Het ontbreekt in moslimgemeenschappen aan moreel 
leiderschap, voegde Aboutaleb hieraan toe in Nieuwsuur. 

Afgelopen zondag sprak zijn Amsterdamse collega Eberhard van der Laan hem tegen. In de Abel Herzberglezing 
zei de burgemeester van Amsterdam dat het niet goed is specifiek van Nederlandse moslims te verlangen de 
islamitische terreurbeweging af te wijzen. 'Niemand wil over één kam geschoren worden met extreme anderen.' 

Precies dat was het verwijt dat hem werd gemaakt in een fel debat in de Rotterdamse gemeenteraad. 'Dit is 
polariserend', zei Nourdin El Ouali van de moslimpartij Nida. 'U had moeten zeggen: we moeten met 620 duizend 
Rotterdammers opstaan tegen IS.' 

Het Platform van Islamitische Organisaties in Rotterdam zegt zich zorgen te maken over de toon die wordt gevoerd 
door onder anderen Aboutaleb en Eerdmans. Directeur Marianne Vorthoren: 'Steeds meer Nederlandse moslims 
voelen zich daardoor tweederangsburger in eigen land. Grote woorden drijven mogelijke jihadstrijders alleen maar 
meer in de armen van radicalen.' 

Aboutaleb zette in de raadzaal een klassieke burgervader neer: 'Ik krijg mails: 'Burgemeester, help, zeg iets, ik heb 
vertrouwen in u.' Voorzitter, dat doet iets met mij. In mijn leidende rol van burgemeester wil ik me daarover 
uitspreken.' 

Op zo'n moment is de dolende jonge Marokkaan van 15 op zijn 53ste uitgegroeid tot een zelfverzekerde Hollandse 
bestuurder. Soms bijna een gewone regent. 'Je doet het als burgemeester ook nooit goed', bromt hij dan. 
zie ook 
trouw.nl/tr/nl/4324/Nieuws /article/detail/3745634/2014 /09 /10/Djihadisten-terecht-hard-aangepakt.dhtml 
Obama-achtig 
Ahmed Aboutaleb behoort tot de weinige Nederlanders die The New York Times heeft gehaald. Op 5 januari 2009, 
de dag waarop hij werd geïnaugureerd, schreef de bekendste krant ter wereld over de eerste Marokkaan in 
Nederland die het tot burgemeester wist te schoppen. Een Obama-achtige putsch! 
'The son of an Islamic preacher became the first Moroccan-born mayor of a Dutch city (...), a landmark in the 
successful integration of immigrants. Mayor Ahmed Aboutaleb of Rotterdam (-) has been likened to President-elect 
Barack Obama for breaching barriers that have long kept immigrants out of office in the Netherlands.' 
'Zéér weloverwogen' 
Aboutaleb was op bezoek bij de Nelson Mandelaschool in de Afrikaanderwijk waar de straten zijn vernoemd naar 
blanke Zuid-Afrikanen. Een kind vroeg hoe hij burgemeester was geworden. Hij zei: 'Alles in mijn leven is toevallig 
gegaan.' Hij was directeur van Forum, wethouder in Amsterdam, staatssecretaris en nu dus burgemeester van 
Rotterdam. 
Oud-fractievoorzitter Van Heemst: 'Ik denk dat iedere stap in zijn leven zéér weloverwogen is. Ik denk dat elke stap 
in zijn carrière zéér zéér weloverwogen is, bewust als hij zich is van zijn roeping.' 
1961 
Op 29 augustus geboren in Beni Sidel, Marokko 
1976 
Komst naar Nederland 
1984 
Getrouwd met Khaddouj; het echtpaar heeft drie dochters en een zoon 
1987 
Opleiding hts elektrotechniek 
1998 
Directeur Forum, instituut voor multiculturele ontwikkeling 
2004 
Staatssecretaris Sociale Zaken en Werkgelegenheid 
2007 
Wethouder Sociale Zaken en Onderwijs in Amsterdam 
2009 
Burgemeester van Rotterdam 
'Ik krijg mails: 'Help, ik heb vertrouwen in u.' Dat doet iets met mij (Ahmed Aboutaleb) 
 
Graphic

 
Leerlingen van groep 6/7 van Daltonschool De Margriet uit Rotterdam-Noord, maandagochtend op bezoek bij de 
burgemeester.
Foto Linelle Deunk
In de oude stad van Rabat.
Foto Yvonne Doorduijn
Ahmed Aboutaleb met zijn echtgenote Khaddouj Erahoutan op het Internationaal Film Festival Rotterdam.
Foto ANP
Prudhomme en Aboutaleb bij het begin van de Tour in 2010.
Foto ANP
Op campagne.
Foto Joost van den Broek
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Muslims + Islam (94%); Religion + Spirituality (75%); Sex + Gender Issues (68%); Legislative Bodies 
(63%); Recruitment + Hiring (63%); Indictments (63%); Experimentation + Research (63%) 
 

Load-Date: September 22, 2014

 
End of Document





Obama betaalt pijnlijke prijs voor eerder nietsdoen
de Volkskrant
23 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 5
Length: 719 words
Byline: ARIE ELSHOUT
Body


Analyse VN-top 
Vorig jaar vierde de VN nog het succes van de diplomatie, nu probeert Obama de schade van die opstelling te 
repareren. Maar wie doet met hem mee? 
Turkije wordt overspoeld met Syrische vluchtelingen, IS rukt op, ooggetuigen vertellen hoe mannen worden 
onthoofd en vrouwen verkracht. Aan de East River in New York verzamelen zich de wereldleiders voor de jaarlijkse 
top van de Verenigde Naties. Alle ogen zijn op hen gericht: wat gaan ze doen tegen deze nieuwe ronde van 
verschrikkingen in het Midden-Oosten? 

Ze moeten beseffen dat iets gruwelijk is misgegaan sinds president Obama een jaar geleden kort voor de 
Algemene Vergadering van de VN op het laatste moment luchtaanvallen op Syrië afblies. Velen vierden toen deze 
terugkeer naar de diplomatie. Maar twaalf maanden later staat oorlog op de agenda en zien de leiders zich 
geconfronteerd met ongemakkelijke waarheden, pijnlijke keuzes en misschien wel een schuldig geweten. 

Vooral Obama, leider van 's werelds enige supermogendheid, moet bij zichzelf te rade gaan of het wel zo 
verstandig is geweest dat hij vorig jaar afzag van actieve inmenging in de Syrische burgeroorlog. Sindsdien kregen 
de strijders van Islamitische Staat (IS) de kans uit te groeien tot een geduchte tegenstander. De terreurgroep 
bezette grote delen van Syrië en Irak en werd een 'staat'. Ze riep een kalifaat uit, dat met zijn extreme ideologie en 
gedrag als magneet werkt op radicale jongeren in westerse landen. 

Nicholas Kristof, columnist van The New York Times, maakte onlangs de bloedige balans op: 'De president heeft 
zich pijnlijk passief opgesteld tegenover wat zich heeft voltrokken: de dood van bijna 200 duizend Syriërs, de 
destabilisatie van buurlanden als gevolg van drie miljoen vluchtelingen, de bijna ineenstorting van Irak, de 
onthoofding van twee Amerikaanse journalisten, het massaal afslachten van Jezidi's en christelijke religieuze 
minderheden en het toenemend gevaar van IS-terrorisme tegen Amerikaanse en Europese doelen.' 

Obama probeert de kritiek weg te rationaliseren, maar ook naar zijn eigen normen is de politiek van niet-inmengen 
mislukt. Hij wilde de ellende in het Midden-Oosten op afstand houden, maar ze is dichterbij dan ooit. Hij wilde geen 
militaire actie in Syrië, maar die lijkt ophanden. Hij wilde nooit terug naar Irak, maar dat is toch aan het gebeuren. 
Als Obama niet naar de oorlog komt, komt de oorlog wel naar hem. Op slechtere voorwaarden dan een jaar 
geleden. 

Inmiddels is Obama hard bezig met een correctie. Op de VN-top wil hij proberen zo veel mogelijk landen te 
mobiliseren voor een krachtige internationale coalitie tegen IS. Maar met elke druk op de knop lijkt hij een fontein 
aan tegenwerpingen in werking te stellen. Omdat hij de strijd tegen IS niet weer een Amerikaanse of westerse 
oorlog wil laten zijn, doet hij zijn best de Arabische landen tot een militaire bijdrage te bewegen. Maar tot nu toe zijn 
deze meesters van de dubbele agenda terughoudend. 

Ook de steun van Europese landen is ondanks hun stoere taal problematisch. Ze willen niet meedoen aan acties in 
Syrië zonder VN-mandaat, maar de kans dat dit volkenrechtelijk mandaat er komt is klein vanwege Russisch 
verzet. En zonder acties in Syrië is IS niet te verslaan. 

De vluchtelingen aan de Turkse grens zullen weinig geduld hebben voor alle diplomatieke en 
internationaalrechtelijke subtiliteiten. Zij willen snel hulp. Hun acute leed is slechts het jongste voorbeeld van de tot 
dusver niet te stoppen 'spill over'-effecten van het Syrische conflict. 

Obama zal zich, als hij eerlijk is, afvragen of hij zijn politiek van afzijdigheid niet te rigide heeft toegepast. Of hij er 
niet verstandiger aan had gedaan in 2012 in te stemmen met het voorstel van minister van Buitenlandse Zaken 
Clinton om de gematigde Syrische oppositie te trainen en te bewapenen. Hij deed niets om redenen die heel 
begrijpelijk waren: hij had gezien wat de onbedoelde gevolgen kunnen zijn als Amerika militair iets doet. Maar nu 
blijkt dat ook voor nietsdoen een prijs in bloed wordt betaald, door veel onschuldigen. 

Zittend op de blaren is de internationale gemeenschap bezig met een inhaalslag. In New York moet duidelijk 
worden of het opschiet. Zo niet, dan rest mogelijk alleen nog het uitdelen van oogkleppen en oordoppen, opdat het 
leed niet meer wordt gezien en gehoord. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (88%); International Relations (75%); Terrorist 
Organizations (74%) 
 

Load-Date: September 22, 2014

 
End of Document





De Pool werkt, zijn kind zit thuis
de Volkskrant
23 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 9
Length: 672 words
Byline: VAN ONZE VERSLAGGEEFSTER, JANITA NAAIJER
Body


Reportage -- Oost-Europese kinderen in Nederland 
Het Sociaal en Cultureel Planbureau wijst op het gevaar dat kinderen van Oost-Europese migranten hier 
ontsporen. Dat herkennen ze in Oirlo, waar Poolse kinderen verblijven. 
'Als wij de kinderen niet met de bus naar school zouden brengen, stonden er vast dagelijks leerplichtambtenaren op 
de stoep', zegt Edwin Strik. Hij is sinds 2006, met Erik en Inge van Heumen, eigenaar van een kampeerboerderij op 
De Walnoot in Oirlo. In dit kerkdorp, zo'n 10 kilometer van Venray, bestieren zij tussen de maïsvelden een 
groepsaccommodatie. In de praktijk houdt het drietal zich vooral bezig met de Poolse migranten die verspreid over 
het terrein in 45 houten huisjes wonen. Die werken vooral bij land- en tuinbouwbedrijven in de omgeving. 

'We zijn een klein dorp', zegt Van Heumen. 'Mijn werk lijkt soms veel op dat van een buurtcoördinator.' De 
campingeigenaar, die voor zijn gasten geregeld telefoneert met de gemeente en de Belastingdienst ('Alle brieven 
die zij sturen zijn in het Nederlands') herkent de problematische leefomstandigheden van migrantenkinderen, 
zoals ze geschetst worden in het vandaag verschenen rapport van het Sociaal en Cultureel Planbureau (SCP). 

'Poolse ouders werken veel en hard', zegt hij. 'En ze laten hun kinderen rustig alleen thuis. We hebben 
meegemaakt dat twee meisjes van 8 en 3 de hele dag zaten opgesloten in hun huisje, terwijl de ouders op hun 
werk waren. Het oudste kind wilde een pan op het vuur zetten en liep brandwonden op. Dat heb ik samen met Strik 
naar de Eerste Hulp gebracht.' 

Het is even over twaalf in de middag als Strik in het busje stapt om de 5-jarige Malgorzata Guzmann van school te 
halen. Twee jaar geleden staakte de gemeente Venray vanwege bezuinigen het leerlingenvervoer van kinderen die 
minder dan 6 kilometer van school wonen. De kinderen van De Walnoot moesten maar fietsen, luidde het devies, of 
naar de basisschool in Oirlo. 

'Kilometers fietsen is voor een kind van 4 jaar onverantwoord', vindt Strik. 'En in Oirlo krijgen de kinderen niet de 
extra taalondersteuning die ze nodig hebben.' Daarom schafte hij, samen met Van Heumen, een schoolbus aan. 
Nu brengen de eigenaren dagelijks de kinderen van en naar school. 

'We hadden het ook aan de Poolse ouders kunnen overlaten', zegt Strik als hij de verlegen Malgorzata bij de 
ingang van basisschool De Estafette in Venray begroet. 'Maar Poolse ouders hebben vaak geen auto en nemen het 
soms ook niet zo nauw met de Leerplichtwet.' 

Tijdens de rit terug naar Oirlo zegt Malgorzata nauwelijks iets. Ook thuisgekomen in chalet nummer 1 houdt het 
meisje haar lippen stijf op elkaar. In het huisje waakt haar oma Renata over de aardappels die op het vuur staan. 
Moeder Monika en vader Marcin rusten uit van hun ochtenddienst op een slabedrijf. 

'De meeste kinderen spreken tot hun 4de alleen Pools', zegt Strik even later bij de lunch. Strik is zelf getrouwd met 
een Poolse. 'Zo'n meisje als Malgorzata vindt school niet leuk doordat ze het Nederlands niet machtig is. Daar komt 
bij dat ze net de hele zomer in Polen heeft gezeten.' Veel van de gezinnen die Van Heumen en Strik de afgelopen 
jaren zagen komen en gaan, vieren al hun vakanties in Oost-Europa. Dat doet de vorderingen die de kinderen 
maken met de Nederlandse taal geen goed en heeft een negatieve invloed op hun schoolprestaties. 'Dat Poolse 
kinderen zelf mogen bepalen wanneer ze naar bed gaan, werkt ook niet mee.' 

Het Limburgse logiespark heeft een doorstroomfunctie. Gezinnen blijven er gemiddeld een à twee jaar. Daarna 
vinden ze een socialehuurwoning en dan hopen de eigenaren van het logiespark dat ze al redelijk zijn 'opgevoed 
naar de Nederlandse maatstaven'. 

Dat opnieuw opvoeden lukt niet altijd, zegt Strik. Hij ziet sommige Poolse tieners, die op latere leeftijd naar 
Nederland komen, onder zijn ogen ontsporen. 'Ze spreken slecht Nederlands en proberen er door stoer gedrag op 
school bij te horen. Uiteindelijk krijgen ze foute vrienden, gaan ze blowen en houden ze zich bezig met diefstal en 
vernielingen.' 
 
Graphic

 
Mede-eigenaar Edwin Strik van De Walnoot rijdt dagelijks de Poolse kinderen naar school.
Foto Marcel van den Bergh / de Volkskrant
Angelika Zielinska (17) kwam deze zomer met haar moeder naar Nederland. In eerste instantie om te werken, maar 
nu wil ze liever studeren. 'Ik ben naar Oirlo gekomen om mijn leven te veranderen', zegt Angelika in een gesprek 
dat deels via Google Translate verloopt. Ze schuift onrustig heen en weer op het leren bankstel en verontschuldigt 
zich voor haar zenuwen. 'Volgende week ga ik voor het eerst naar de schakelklas en ik ben ontzettend gestrest. Ik 
ken mijn klasgenoten niet en omdat ik nauwelijks Engels spreek, zal ik niet goed met ze kunnen praten.'Angelika's 
ouders zijn onlangs gescheiden. Haar moeder vertrok naar Nederland om in een slabedrijf te werken. Haar vader, 
broertje (14) en zusje (9) bleven achter in Polen.Daar is de sfeer grimmig, zegt de tiener. 'In Polen is veel 
intolerantie. Mensen zijn boos op het gezag en de situatie in het land verslechtert met de dag.'Over haar leven in 
Oost-Europa wil ze verder niets kwijt. Angelika richt zich liever op de toekomst. Die ...
Foto Marcel van den Bergh / de Volkskrant
Mateusz Cibor (9) woont sinds 2013 op De Walnoot. Zijn ouders waren er al een jaar; hij woonde toen bij zijn oma, 
met zijn broertje en zusje. 'Ik vind het leuk om in Nederland te wonen', zegt Mateusz als hij met zijn broertje Radek 
(7) uit de schoolbus stapt. 'We wonen hier in een mooier huis dan we in Polen hadden.'Het is druk in huize Cibor. 
Baby Jan (een paar weken oud) krijst het kleine stenen huis bij elkaar. Radek blijkt zijn tas te zijn vergeten op 
school en intussen komt de buurvrouw moeder Agnieszaka wat vragen. Mateusz en Radek zijn thuis de enige twee 
die Nederlands spreken. Hun moeder kent naast Pools een paar woorden Engels. 'He is my translator', zegt ze 
terwijl ze haar oudste over zijn haren strijkt.Het vertaalwerk voor zijn moeder valt Mateusz zwaar. 'De Nederlandse 
taal is soms moeilijk', zegt hij, 'vooral woorden met meer dan twee lettergrepen zijn lastig.'Later wil hij profvoetballer 
worden of vrachtwagenchauffeur. Twee vrienden van Mateusz' vader zijn cha...
Foto Marcel van den Bergh / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Parents (94%); Children (84%); Teaching + Teachers (76%); Education Systems + Institutions (73%); 
Families + Children (69%); Primary + Secondary Education (69%) 
 

Industry: Educational Services (69%) 
 

Load-Date: September 22, 2014

 
End of Document





'Turkije mist draagvlak voor acties tegen IS'
de Volkskrant
23 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 694 words
Byline: VAN ONZE VERSLAGGEEFSTER STERRE LINDHOUT
Body


Interview Hugh Pope, Turkije-analist bij de International Crisis Group 
De terreurmilities van IS rukken almaar verder op, nu al tot aan de Turkse grens. Waarom doet Ankara niets? 
Volgens Turkije-analist Hugh Pope is dat minder gek dan het lijkt. 
IS staat aan de poorten van Turkije. Sinds de strijders van Islamitische Staat dit weekeinde oprukten tot grensplaats 
Kobani en 130 duizend Syrische Koerden de bij wijze van uitzondering tijdelijk geopende grens over vluchtten, kan 
niemand dat nog ontkennen. In feite speelt Turkije vanwege de poreuze grenzen met IS-gebied al maanden tegen 
wil en dank een rol in de strijd tegen IS. 

Toch grijpt Turkije niet militair in. Het leger richt zelfs geen bufferzone in aan de grens. Net als de rest van de 
wereld kijkt Ankara naar de moeizaam tot stand komende internationale missie in Irak en - wellicht - Syrië onder 
leiding van president Obama. 

Hugh Pope, Turkije-specialist bij de International Crisis Group, heeft begrip voor de afwachtende houding van de 
Turkse president Tayyip Erdogan. 'Veel mensen vergeten dat de verontwaardiging over IS in Turkije niet te 
vergelijken is met die in Europa of de VS. Er is daar geen publiek draagvlak voor zo'n missie.' 

De Verenigde Naties houden er rekening mee dat de Turken de komende dagen te maken krijgen met nog eens 
honderdduizend of meer ontredderde Syrische Koerden aan hun grens. De gewapende tak van de Syrisch-
Koerdische beweging, de YPG, meldde maandagmiddag weliswaar dat het de strijders van Islamitische Staat tot 
staan heeft gebracht - maar voor hoe lang is niet duidelijk. 

Erdogan hoopt om die reden vurig op een internationale missie tegen IS. Al sinds het uitbreken van de Syrische 
burgeroorlog in 2011 wacht hij tot buitenlandse troepen in zijn buurland orde op zaken komen stellen. Maar Turkse 
soldaten zullen vooralsnog niet deelnemen aan zo'n missie. 

De laatste maanden had de Turkse regering daar ook een valide argument voor: de 46 door IS vastgehouden 
Turkse gijzelaars. Zaterdag kwamen ze samen met drie lokale stafleden vrij, maar dat verandert volgens Pope 
weinig aan de bereidheid van de Turkse regering in te grijpen. 

Als Turkije zich in de strijd mengt, zal IS de actieradius van haar wreedheden stante pede uitbreiden naar Turkije, 
vreest Ankara. Die angst is volgens Pope terecht. Daarom ook probeerden de Turkse autoriteiten te verhinderen 
dat zo'n tweeduizend jonge Turkse Koerden de grens met Syrië overtrokken om tegen IS te vechten. 

'Mocht IS actief worden in Turkije, dan zou dat de Turkse toeristenindustrie in minder dan geen tijd kunnen doen 
instorten. Dat zou een ramp zijn voor de economie', zegt Pope. 

Dat is denkbaar, omdat IS ook Turkse volgelingen heeft. 'Turkije is een soennitische staat, al profileert het zich niet 
zo - maar dat maakt een minderheid vatbaar voor de complotgedachte dat soennieten in de recente geschiedenis 
steeds slachtoffers zijn: in Irak, Syrië, Egypte, de Palestijnen. Zij zien in IS de eerste beweging die voor hun rechten 
opkomt. Gisteren werd ik in de auto gepasseerd door een motorrijder met het IS-embleem op zijn helm. In Istanbul.' 

Op internationaal politiek niveau speelt nog iets anders. In 2010 presenteerde Erdogan aan andere wereldleiders 
vol trots het nieuwe buitenlandbeleid van Turkije, de zogenaamde 'Zero Problems Policy', met betrekking tot 
Turkijes buren. Het idee was dat Turkije - als vanouds - een brugfunctie kon vervullen tussen het Oosten en het 
Westen, omdat het beide standpunten zou begrijpen. Maar westerse mogendheden sloegen dat voorstel een beetje 
laatdunkend terug. 'Dat beledigde Erdogan. Sindsdien stelt hij zich in internationale context defensiever op.' 

Ook het door de strijd tegen IS aangewakkerde zelfbewustzijn van de Koerden - in Irak, Syrië én in Turkije - is 
complicerend voor de regering. 'De betrekkingen tussen Ankara en de PKK waren juist in een rustig vaarwater 
terecht gekomen. De strijd tegen IS maakt de Koerdische kwestie groter en geeft het een voor de Turkse regering 
onwenselijke internationale dimensie.' 
Als IS actief wordt in Turkije, zou dat daar de toeristenindustrie direct doen instorten (Hugh Pope Turkije-analist 
International Crisis Group) 
 
Graphic

 
Linksboven: vluchten voor een waterkanon dat de Turken inzsetten na rellen onder de Koerdisch-Syrische 
vluchtelingen. Zo'n 130.000 mensen gingen de grens over.
Foto's AFP, AP, Getty
Foto AP
Foto Getty images
Foto AP
Foto Getty Images
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Military Weapons (67%); Terrorist Organizations (62%) 
 

Load-Date: September 22, 2014

 
End of Document





[Uittocht Syriërs Onze ministerraad heeft nog steed...]*
de Volkskrant
23 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 568 words
Body


Uittocht Syriërs 
Onze ministerraad heeft nog steeds geen besluit genomen om militair mee te doen met de coalitie. Ik zie en lees 
over duizenden wanhopige Koerdische vrouwen en kinderen die zich hadden gemeld bij de Turkse grens. En de 
massale uittocht in het weekeinde. Sinds het begin van het conflict heeft Turkije nu al meer dan 1,4 miljoen 
vluchtelingen opgenomen. Deze Koerden werden in ieder geval gered voor alle onheil die IS voor hen in petto had 
en heeft. Beelden die ik niet snel zal vergeten. Het wordt de hoogste tijd dat ons kabinet nu eens snel een besluit 
neemt. 

Bram de Boer, Arnhem 
Nieuwszender 
Ik ben blij in de Volkskrant (V, 19 september, O&D, 20, 22 september) te lezen dat ook anderen zich storen aan de 
muziek op Radio 1. Ik vind het getuigen van journalistieke en culturele armoede als kostbare programmatijd 
overdadig moet worden opgevuld met mij vaak niets zeggende Engelstalige liedjes. Inderdaad vaak kutmuziek. 

Als nieuwsitems of interviews dan al met muziek of zang moeten worden onderbroken, laat de programmering 
daarvan dan over aan mensen die weten dat er meer culturen bestaan dan alleen de Engelstalige. Ik noem de 
Duitse, Franse, Nederlandse, Italiaanse, Spaanse en Griekse. 

Cor van den Berkmortel, Deurne 
Nieuwszender (2) 
Sjors Fröhlich (hoofdredacteur BNR Nieuwsradio) stelt trots dat zijn zender louter nieuws en geen muziek uitzendt, 
in tegenstelling tot Radio 1 (O&D, 22 september). Ook ik heb de laatste jaren op weg naar mijn werk steeds 
geswitcht tussen Radio 1 en BNR: kwam er muziek, dan zapte ik naar BNR en kwamen er weer eens 
reclameboodschappen op BNR, dan ging ik snel weer terug naar Radio 1. Werkte prima! 

Jan Crienen, Nijmegen 
Pas op! 
De wisseling van de seizoenen wil ook in Nederland nog weleens dikke mist opleveren. Daar komen ongelukken 
van. Niet van die mist zelf, maar wel van het te dicht op elkaar rijden met een te hoge snelheid. Onze geordende 
maatschappij staat geen ongelukken met nare afloop toe. Dus wordt er geroepen om een mistsignalerings- en 
waarschuwingssysteem. Waarschuwt de mist zelf niet meer dan voldoende? 

Wij kennen al het bord 'Wegmarkering ontbreekt' als er geen witte strepen op de weg zijn. Je ziet geen strepen op 
de weg en dan word je daarop opmerkzaam gemaakt door het waarschuwingsbord. Want je ziet ze niet. Ze zijn er 
namelijk niet. 

Het wachten is op de verplichting borden te tonen in restaurants: 'Pas op, het eten kan warm tot heet zijn', in het 
openbaar: 'Pas op, lopen op straat kan tot struikelen leiden' en in de huiskamer: 'Pas op, praten met elkaar kan op 
ruzie uitlopen'. 

Frits Emmerik, Den Haag 

Loting 

Waarom wordt er voor de populaire studies als geneeskunde en rechten geen voorbereidingsjaar ingevoerd (Aleid 
Truijens, Ten eerste, 20 september)? 

Iedereen (met het juiste profiel), wordt toegelaten, maar degenen die het niet goed doen, vallen af in het tweede 
jaar. In veel landen bestaat er al zo'n algemeen jaar, en in de VS is het zelfs verplicht om vier jaar te studeren 
voordat je je kunt aanmelden voor geneeskunde of rechten. 

Nina Escriva, student te Saint Paul, Verenigde Staten 
Wilhelmina 
Uit betrouwbare bron heb ik vernomen dat Sander van Walsum niet verantwoordelijk is voor de tekst onder de 
Koninginnedagfoto waarnaar ik verwijs in mijn briefje onder de kop 'Wilhelmina' (O&D, 20 september). Mijn excuses 
voor dit misverstand. 

F.W. Steutel, Eindhoven 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Music (75%) 
 

Industry: Broadcasting Industry (94%); Broadcast Advertising (92%); Public Broadcasting (80%) 
 

Load-Date: September 22, 2014

 
End of Document





Drie hoeraatjes voor het pluralisme
de Volkskrant
23 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 737 words
Byline: THOMAS FRIEDMAN
Body


Het was een interessante week om in Groot-Brittannië en Spanje te zijn. Om eerst de Schotse separatisten te zien 
ijveren voor onafhankelijkheid en daarna te zien hoe de Baskische en Catalaanse separatisten met teleurstelling 
naar de uitslag van dat referendum keken. Ik ben blij dat een meerderheid van de Schotten onafhankelijkheid 
hebben afgewezen. Als ze dat niet hadden gedaan, hadden ze de belangrijkste bondgenoot van Amerika in de 
wereld vleugellam gemaakt: Groot-Brittannië.. 

Waarom is pluralisme vandaag de dag zo'n groot voordeel? Om twee redenen: politiek en vernieuwing. Als een 
samenleving 'pluralistisch' is, is dat een feit (zie Syrië en Irak). Een samenleving met pluralisme is een prestatie (zie 
Amerika). Dat pluralisme nu belangrijker is dan ooit, blijkt wel als we naar het Midden-Oosten kijken. Irak en Syrië 
waren pluralistische samenlevingen, maar ze hadden geen pluralisme. Hun verscheidenheid - soennieten, sjiieten, 
Koerden, Turkmenen, christenen, Joden, yezedi's, alawieten - was iets wat met harde hand moest worden 
onderdrukt door eerst het Ottomaanse Rijk en daarna door de Britten en de Fransen, en uiteindelijk door 
plaatselijke vorsten en kolonels. De samenleving werd bijeengehouden door sterke leiders. 

Door de verbreiding van communicatietechnologie en door de globalisering worden alle vormen van autoritair 
autocratisch gezag zwakker, achterhaald en duurder in termen van bloed, geld en arrestaties. Deze landen moeten 
een ethiek van pluralisme ontwikkelen - zodat ze zichzelf horizontaal kunnen besturen door het sluiten van een 
sociaal contract tussen gelijkwaardige burgers - want anders blijven ze ten prooi aan onrust en geweld. 

Het is geen toeval dat Tunesië en Koerdistan de twee gebieden in het Midden-Oosten zijn die het op dit moment 
het best doen wat democratische ontwikkeling betreft. Geen van beide heeft het pluralisme volledig onder de knie, 
maar wel al de onontbeerlijke aanloop daartoe van zelfbestuur. Ieders belangen moeten tegen elkaar worden 
afgewogen. Irak worstelt daar nu mee; Syrië is nog nergens. 

Door sociale netwerken en hyperglobalisering stijgt ook de economische opbrengst van pluralisme. Want waar 
komt vernieuwing vandaan? Van het combineren van verschillende invalshoeken, ideeën en mensen. Google is 
begonnen als de combinatie van Larry Page en Sergej Brin, een Russische immigrant. Hoe meer pluralisme een 
samenleving kent, hoe meer vertrouwen er is, en vertrouwen plus pluralisme stelt mensen in staat om samen te 
werken, nieuwe ideeën te krijgen en bedrijven op te richten en overal ter wereld contact te leggen met de beste 
creatieve geesten. In april 2013 meldde The Economist dat 'zo'n 40 procent van de bedrijven uit de Fortune 500 
waren opgericht door immigranten of hun kinderen'. 

Het democratische Spanje heeft in de afgelopen tien jaar het indrukwekkende aantal van ruim vier miljoen 
immigranten opgenomen, voornamelijk uit Ecuador, Roemenië en Marokko. Die zijn gekomen toen de economie 
bloeide en hebben (nog) niet geleid tot een anti-immigratiepartij. Geen wonder dat de nationale leiders in Spanje 
opgelucht waren toen de Schotten 'Nee' zeiden. Toch volhardt de regionale regering van Catalonië in haar 
voornemen om in november een eigen, niet bindend referendum over onafhankelijkheid te houden. 

Dat zal heel wat tegenwind krijgen. Om de verscheidenheid te beheren, kent Spanje al veel autonomie toe aan de 
zeventien regio's, een proces dat ze 'koffie voor iedereen' noemen. Volgens José Ignacio Torreblanca, het hoofd 
van het Madrileense kantoor van de Europese Raad voor Buitenlandse Betrekkingen, voelen veel Spanjaarden 'er 
niets voor' om nog dieper verdeeld te raken. Veel mensen hier vinden dat je zowel 'een goede Spanjaard als een 
goede Catalaan als een goede Europeaan' kunt zijn. 

Torreblanca ziet een gevaar van al die afscheidingsbewegingen: 'Ze veranderen de richting van het politieke debat. 
Politiek moet gaan over links en rechts, over groei en herverdeling. Historisch gezien zorgen in Europa rechtse 
partijen voor groei en ongelijkheid en linkse partijen voor herverdeling. Het resultaat is dat je een samenleving hebt 
die zowel concurrentie als verbondenheid kent. Al die afscheidingsbewegingen brengen je op een zijspoor van 
identiteitspolitiek.' Dat is precies de reden waarom Syrië en Irak geen vooruitgang boeken. 
Thomas Friedman is columnist van The New York Times. 
© The New York Times 

Vertaling: Leo Reijnen 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Immigration (94%) 
 

Company:  GOOGLE INC (52%) 
 

Load-Date: September 22, 2014

 
End of Document





Geachte redactie
de Volkskrant
24 september 2014 woensdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 35
Length: 818 words
Body


Asielzoekers 
F. Vlaming haalt oorzaak en gevolg door elkaar (' Is het asielbeleid nog wel houdbaar?', O&D, 23 september) 
waarvan asielzoekers de dupe zijn. Het asielbeleid is een sluitstuk van de handel en wandel over de gehele 
wereld. Als Nederland (Europa) eerst eens eerlijke handel bevordert, niet te veel steun geeft aan discutabele 
regimes als er iets te handelen valt en 'opvang in de regio' niet geheel aan de regio overlaat (Turkije en Libanon 
hebben een echt probleem), dan heb je recht van spreken. Enkele dollars meer welvaart, en de drang om in 
gammele bootjes naar Europa te komen slinkt zienderogen. 

Vlaming beweert als klap op de vuurpijl dat we in Nederland aan het einde van onze ecologische en economische 
mogelijkheden zijn. Dat je maar even weet hoe krap het hier is, beste asielzoeker. 

Terugkeer als het veilig is, daar ben ik het mee eens, open armen bij de huidige ellende in bijvoorbeeld Syrië hoort 
daar ook bij. Dus begin niet aan de achterkant (gevolg), maar aan de voorkant (oorzaak). 

Albert Taminiau, Amsterdam 
Asielzoekers (2) 
F. Vlaming uit Vianen leest de krant slecht of selectief. Het is hem kennelijk ontgaan dat er een flink aantal 
brandhaarden zijn in de wereld. En wat doen mensen dan? Ze vluchten. Vrijwel altijd naar een buurland. Een klein 
deel komt naar ons land. Zie de beelden van Kobani met 130 duizend Syrische Koerden. De wereld staat in brand 
en er waait een vonkje over naar Nederland. Maar dat mag niet van F. Vlaming. 

Sylvia van de Graaf, Haarlem 
Asielzoekers (3) 
Idealisten dringen ook nu weer aan op een ruimhartiger toelatingsbeleid voor vluchtelingen. Steeds wordt 
vergeten te vermelden dat we de overgrote meerderheid van deze mensen voor de rest van hun leven zullen 
moeten onderhouden. 

De cultuurverschillen zijn simpelweg te groot en de banen zijn er niet. 

Steeds maar doorgaan met toelaten van vluchtelingen, en met hen de rest van de familie, moet stoppen omdat 
het maatschappij-ontwrichtend werkt. Het draagvlak onder een groot deel van de bevolking is al lang weg. 

Hoe wrang ook, vluchtelingen zullen in de regio opgevangen moeten worden. Laten we daar ruimhartig in zijn, 
want het is absoluut hartverscheurend wat er gebeurt. 

Maar ik ben niet langer bereid vrede en welvaart voor mijn kinderen op het spel te zetten door hier maar continu 
niet-westerse vluchtelingen toe te laten. Sterker nog, het moeten er juist minder worden voordat de hele Randstad 
een grote Schilderswijk wordt. 

Zo veel totaal verschillende culturen die hier kansloos zijn (juist door hun eigen cultuur en achterstand), dat zal ons 
nog lelijk opbreken. 

Zet af, die roze bril. 

Danny Meijer, Coevorden 
Onrijp zaad 
Verfrissend dat de Nederlandse overheid nu ook ivf met zogenaamd 'onrijp' zaad in Nederland toestaat. Deze 
zogeheten ICSI TESE-technologie wordt al veel langer door vrijwel alle omringende landen toegepast, met België 
als koploper. 

Ons bezoek aan onze progressieve zuiderburen is inmiddels alweer zestien en veertien jaar geleden en heeft ons 
twee prachtige en kerngezonde dochters geschonken. 'Wat een plaatje, wat kost ze?', is een vraag die ons nog 
weleens gesteld werd wanneer we als nieuwe ouder met de kinderwagen liepen. 

'Op de cent af 15 duizend gulden', antwoordden we dan gekscherend en naar waarheid. Fijn dat het wonder zich nu 
eindelijk ook in Nederland erkend en door de verzekeraars gedekt mag voltrekken. 

R.Verkuijlen, Hilversum 
Recensie 
Ik had Oude Vrienden van Henk Spaan al gekocht toen ik de recensie van Persis Bekkering in Sir Edmund zag 
staan. Één ster slechts! 

Ik dwong me om haar recensie eerst ongelezen te laten. Nu ik het boek uit heb, kan ik haar reactie wel navoelen, 
maar het is wel hard voor een fan als ik om dat allemaal te lezen. 

Ik vind Oude Vrienden best een fijn, onderhoudend en, voor oude voetballiefhebbers zoals ik, zeer herkenbaar 
boek. 

De terloopse verwijzingen naar ons nationale voetbaltrauma en het oprakelen van veelal vergeten termen (een mis 
met drie heren!) maakten de lectuur van deze even nostalgische als lichtvoetige roman voor mij een feest. 

Persis Bekkering noemde de roman een aaneenschakeling van anekdotisch gebabbel, (ik vat haar conclusie even 
samen), zonder mooie zinnen of precies verwoorde observaties. 

Ze wijdt echter geen woord aan de dialogen, die volgens mij van grote klasse zijn. 

Even iets citeren: Manuel en tante Stephanie (75) in de bocht: 

'Manuel', zei ze. 

'Je ziet er geweldig uit. Je huid is smetteloos, abrikoos, perzik, aaibaar. Hoe doe je het?', vroeg ik. 

'Veel seks en een onbekommerd leven', zei ze. 

Ik lachte. 

'Ik maak geen grappen. Ik ben in geen enkel opzicht met pensioen. Dat weet je toch?' 

'Weet ik, maar je zegt 'saks'.' 

Daar moet ik dan om lachen en dat was niet de eerste keer, want dit gesprekje staat pas op pagina 111. 

Het is een licht boekje, ondanks zijn 281 pagina's en dat is op zichzelf al heel wat waard. 

Ik geef drie sterren, minstens. 

Aad van den Enden, Oss 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: September 23, 2014

 
End of Document





'Bombardeer IS, zodat wij naar huis kunnen'
de Volkskrant
24 september 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 927 words
Byline: VAN ONZE CORRESPONDENT REMCO ANDERSEN
Body


Reportage - Turks-Syrische grens 
De aanval op IS in Syrië geeft gevluchte Koerden in Turkije hoop. Ze willen terug om landgenoten te helpen. Tot 
argwaan van Ankara sluiten Turkse Koerden zich graag bij hen aan. 
De dag na de Amerikaans-Arabische aanvallen op IS in Syrië is het rustig nabij Ayn al-Arab, de Syrische 
grensplaats die IS-strijders vorige week belaagden. Op de gure zandvlakten rondom de Syrisch-Turkse grens trekt 
een dozijn Koerdische vluchtelingen de sjaals strakker rond hun verweerde gezichten. Een van hen steekt een 
hand uit die met eelt is bedekt, het resultaat van decennia werken op het land. 

Na dagen te voet op de vlucht te zijn geweest, en in de zekerheid dat hun achtergelaten vee inmiddels de 
hongerdood is gestorven, heeft het groepje berooide landarbeiders één boodschap voor de internationale 
gemeenschap. 'Bombardeer Islamitische Staat,' zegt Osman, die geen achternaam wil geven. 'In Irak, in Syrië, in 
gebied van het regime, in Koerdisch gebied. Bombardeer ze van de planeet. Zodat wij terug naar huis kunnen.' 

Zoals hun broeders in Irak dat eerder deden, juichen nu ook de Koerden in Syrië om Amerikaanse luchtaanvallen 
op IS-strijders aldaar. De Syrisch-Koerdische beweging PYD, wier strijders de laatste weken vechten om IS bij Ayn 
al-Arab tot staan te brengen, riep gisteren op tot bombardementen om hen te helpen - de nacht ervoor sloegen de 
coalitievliegtuigen hun strijdtoneel over. 

IS heeft de oorlog verklaard aan alle Koerden, of zij nu in Irak, Syrië, Iran of Turkije wonen. En dus stroomden 150 
duizend Syrische Koerden de laatste dagen Turkije binnen. Bij Mürsitpinar, een Turks gehucht op enkele meters 
van de grens met Syrië, staan dinsdag nog slechts enkele tientallen vluchtelingen aan de andere kant van het 
prikkeldraad, omringd door schapen en loeiende koeien die ze niet mee naar Turkije mogen nemen. 

De Amerikaanse luchtaanvallen op IS elders in Syrië geven hoop dat ook Ayn al-Arab snel wordt ontzet, en 
Koerdische milities in Syrië zeggen IS voor nu een halt toe te hebben geroepen. 

Lang kunnen ze dat niet volhouden, zegt een Koerdische strijder nabij Ayn al-Arab over de telefoon. 'IS vecht met 
tanks en artillerie. Wij hebben alleen kalasjnikovs en dushka's (zware machinegeweren, red.). We vechten tot de 
laatste man, maar zonder hulp kunnen we deze slag niet winnen.' 
Oproep 
Het is dezelfde wanhopige oproep als de Iraaks-Koerdische peshmergastrijders eerder deden. Die werd daags erna 
beantwoord met Westerse wapentransporten naar hun steden en Amerikaanse luchtaanvallen op hun vijanden. 

Hulp aan de Koerden in Syrië ligt gevoeliger dan hulp aan de Koerden in Irak. Dat blijkt wel in Suruc, de eerste 
behoorlijke plaats die vluchtelingen uit Ayn al-Arab in Turkije tegenkomen. Dat stadje heeft nu dezelfde gedaante 
als talloze andere steden in de omgeving van Syrië. De garages en bouwplaatsen zitten vol vrouwen en kinderen 
op oude kleden. Op het dorpsplein roken tientallen mannen sigaretten of drinken thee. Nieuw aangekomen 
vluchtelingen turen onzeker de omgeving af vanuit de aanhangwagens die ze hierheen brachten. 

In Suruc zijn ze niet de enigen die de omgeving af turen. Onder een afdakje van bladeren zitten Mohammed en zijn 
kompanen, met groene Koerdische sjaal op het hoofd en thee voor de neus. De Turkse Koerden staan te popelen 
om zich bij aan te sluiten bij hun broeders in Syrië, 10 kilometer verderop. Om de hoek staan tientallen Turkse 
ME'ers, die de laatste dagen straatgevechten leveren met opgewonden Turks-Koerdische jongeren die proberen 
het grensgebied te bereiken. 

'De Turken zijn klootzakken,' zegt Mohammed Rohat (35). 'Met de ene hand laten ze Syrische Koerden Turkije 
binnen, met de andere hand geven ze stiekem wapens aan Islamitische Staat.' 
Overtuiging 
Er is geen Koerd die niet begint over de overtuiging dat Turkije stiekem IS helpt - iets waarvoor geen enkel bewijs 
is. Je zou denken dat de Koerden blij zijn dat de Turkse overheid tienduizenden van hen binnenliet. In plaats 
daarvan vlammen onder invloed van Syrië oude spanningen in Turkije weer op. 

De Turken worstelen inderdaad met de actie tegen IS in Syrië. Zij vrezen dat een succesvolle opstand van de 
Syrische Koerden de Koerdische minderheid in Turkije op ideeën brengt, zeker als die zelf in Syrië gaan 
meevechten en de smaak te pakken krijgen. 

De Syrische Koerden zijn nauw verwant aan de PKK, met wie Turkije na dertig jaar oorlog net een broze 
wapenstilstand heeft getekend. PKK-leider Abdullah Öcalan riep gisteren alle Koerden op om ten strijde te trekken 
tegen IS. 

Maar de coalitie tegen IS moet wat; Amerika kan bombarderen wat het wil, iemand zal op de grond het vuile werk 
moeten opknappen. In Irak is dat een broze coalitie van regeringstroepen met peshmergastrijders. In Syrië 
beperken de VS zich vooralsnog tot steun aan een handvol relatief gematigde rebellen, onderling verdeeld en al 
jaren weinig doeltreffend tegen IS. 

Ondertussen bevolken tienduizenden vluchtelingen de straten van Suruc. De echte wanhoop moet hier nog 
toeslaan. In een leegstaand gebouw in het centrum houdt Roshida (20) fier haar hoofd omhoog, ondanks de stank 
en de vliegen om haar heen. 'Binnenkort kunnen we weer terug', zegt ze. 'Wij Koerden vechten voor ons land en 
we zullen IS tot de laatste kogel bestrijden.' 

Het is de hoop van een kersverse vluchteling die nog denkt dat haar nieuwe bestaan een nare droom is, een hoop 
die negen miljoen Syriërs voor haar aanvankelijk ook koesterden. 
Met de ene hand laat Turkije Syrische Koerden binnen, met de andere geeft het wapens aan IS (Mohammed 
Rohat, Turkse Koerd) 
 
Graphic

 
Een groep Syrische Koerden probeert Turkije te verlaten om terug te keren naar hun oude woonplaats Kobani, 
maar de Turkse autoriteiten laten ze niet gaan. Ze vrezen de Koerdische onafhankelijkheidsdrang.
Bradley Secker
Turkse Koerden in Suruc. Ze popelen om zich aan te sluiten bij hun broeders in Syrië.
Bradley Secker
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Weapons + Arms (87%); Chemical + Biological Weapons (77%); 
International Relations (73%); Military Weapons (64%); War + Conflict (63%); Peace Process (62%) 
 

Load-Date: September 23, 2014

 
End of Document





Capaciteit kazerne in Budel uitgebreid
de Volkskrant
24 september 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 14
Length: 63 words
Byline: ANP
Body


Asielzoekers 
Er komen op korte termijn nog meer asielzoekers naar de voormalige legerkazerne in Budel (Noord-Brabant). De 
capaciteit van het eerder dit jaar geopende asielzoekerscentrum wordt met 300 uitgebreid tot 1.500 
opvangplaatsen, aldus een voorstel aan de gemeenteraad van Cranendonck. Na Ter Apel wordt de kazerne in 
Budel zo het grootste asielzoekerscentrum van Nederland. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (95%) 
 

Load-Date: September 23, 2014

 
End of Document





Mocro Maffia wordt tv-serie
de Volkskrant
24 september 2014 woensdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 11
Length: 75 words
Body


Productiebedrijf Ali B 
Televisieproducent North Sea Camel, eigendom van onder anderen rapper Ali B en cabaretier Najib Amhali, heeft 
de filmrechten gekocht van het boek Mocro Maffia. In het boek, dat op 1 oktober verschijnt, beschrijven journalisten 
Wouter Laumans en Marijn Schrijver een nieuwe generatie gangsters in de Amsterdamse onderwereld, van 
Marokkaanse afkomst. Volgens de producent leent het verhaal zich voor een serieachtige verfilming. ANP 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Writers (94%); Literature (68%) 
 

Load-Date: September 23, 2014

 
End of Document





'Ik zou nooit in dat kalifaat kunnen leven'
de Volkskrant
25 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 30
Length: 883 words
Byline: HENK MÜLLER IS OPINIEREDACTEUR VAN DE VOLKSKRANT.
Body


Twistgesprek Henk Müller met Mohammed Rabbae 
De strijd tegen IS is losgebarsten. Het Westen vecht samen met moslims tegen het kalifaat. Een hopeloze missie of 
onvermijdelijk? 
De VS en Arabische landen zijn met de strijd tegen het IS-monster begonnen. Bent u daar tevreden over? 
'Op zich vind ik het merkwaardig dat de VS hierbij samen optrekken met een land als Saoedi-Arabië, waar ze net 
als IS onthoofden en handen afhakken. Kennelijk is dat geen probleem. En dat de VS nu in Assad een 
stilzwijgende coalitiegenoot hebben, terwijl deze leider zijn bevolking onnoemelijk leed heeft toegebracht, vind ik 
ook merkwaardig. Een miljoen Syriërs sloegen op de vlucht en de Arabische wereld en de VS deden niets. 
Maar bent u tevreden? Het is toch een terechte interventie. VN-mandaat of niet. 
'Ja, zo'n interventie is vanwege de ellende daar volledig terecht. Maar het zou beter zijn geweest als Obama zich 
meer op een VN-mandaat had gericht. Hij heeft niet echt zijn best gedaan om de V-raad mee te krijgen. Daar ben ik 
minder tevreden over. 

'Maar had hij het wel gedaan, dan was Rusland dwars gaan liggen en waren zijn handen gebonden. Het is een 
duivels dilemma. Maar stel dat bij VS-bombardementen onschuldige burgers worden getroffen, dan win je niet de 
harten van de bevolking en speel je IS in de kaart. 

'Ik was destijds ook voor ingrijpen in Kosovo. Als je de beelden van vluchtelingen zag, kon je niets anders doen 
dan ingrijpen. Als je de beelden van vluchtelingen nu ziet, kun je niet volhouden dat je niet mag ingrijpen als je 
geen VN-mandaat hebt. Daarnaast is Obama ook met een ander scenario bezig: het organiseren van militair-
strategische steun in de regio zelf om af te rekenen met IS.' 
En de risico's? 
'Om te beginnen is IS ook een beetje een koekje van eigen deeg, want zoals de Franse ex-premier De Villepin 
onlangs op tv zei: het Westen heeft de chaos in het Midden-Oosten geschapen, en elke keer als het de chaos wil 
bevechten wordt het chaotischer. Hoe is IS ontstaan? Simpel gezegd: Bush vocht tegen Saddam en daarna wisten 
Al Qaida en IS de door de VS aan de kant gezette soennietische stammen voor zich te winnen en aan zich te 
binden. Met als gevolg dat we nu met iets nog ergers zitten. Iedere keer als het Westen iets bestrijdt, komt er dus 
iets nog ergers voor in de plaats. Maar nietsdoen is geen optie.' 
Waarom heeft het Westen het altijd gedaan? Het is een regionaal, interreligieus conflict dat daar moet worden 
uitgevochten. 
'De eeuwenlange bloedbaden tussen soennieten en sjiieten zijn verschrikkelijk. Maar wie de geschiedenis van de 
regio kent, weet dat het westerse heulen met dubieuze leiders en de steun aan corrupte islamistische regimes het 
ressentiment onder de bevolking heeft aangewakkerd. Tegen het Westen en tegen die regimes. Dat is een 
voedingsbodem voor IS-aanhangers. Van Marokko tot en met de Golf zijn de Arabische regimes als de dood voor 
IS. Vergeet niet dat uit Marokko en Tunesië duizenden jihadisten zijn vertrokken. Rabat heeft Ankara nu gevraagd 
om Marokkanen te weren door een inreisvisum te eisen.' 
U ziet jihadisten toch niet als zielepoten, wreed gemangeld tussen het Westen en de eigen regimes? 
Nee, wat IS doet is onacceptabel, maar ik probeer te verklaren wat jihadisten beweegt. Uit Nederland zijn 140 
jihadisten vertrokken. Kinderen van 12, 13 maar ook dertigers. Ik zie jihadisten die tegen Assad zijn gaan vechten, 
jihadisten die dromen van een ideale islamitische staat, ik zie opportunisten, ik zie jongeren die geen enkele binding 
met Nederland hebben en ik zie goed opgeleide Marokkanen of Turken die hier niet aan de bak komen omdat ze 
Marokkaan of Turk zijn. Daar spelen ronselaars op in. En de sfeer rond de islam en moslims is er dankzij Wilders 
ook niet prettiger op geworden.' 
Maar wie wil er in Syrië leven? 
Al geef je sommige moslims het paradijs in Nederland, hun paradijs is het hiernamaals. Onbegrijpelijk, maar helaas 
een feit.' 
U bent hoogopgeleid en was Kamerlid, Stel dat u nu een goed opgeleide werkloze twintiger was. Lonkte Syrië? Zou 
u jihadist worden? 
'Nee, nooit. Ik ben een ander soort vechter. Ik vind die vertrekkende jihadisten verwend. In Egypte worden mensen 
gedood tijdens verkiezingen en hier mag je vrij stemmen, en kun je vechten om je positie te verbeteren. Ik laat het 
speelveld niet over aan mensen die moslims en migranten discrimineren. Ik zou ook nooit in Saoedi-Arabië, 
Marokko, laat staan in dat fantastische kalifaat kunnen leven. Je moet hier je rechten bevechten.' 
Er is voorgesteld om jihadisten met een dubbel paspoort de Nederlandse nationaliteit te ontnemen en uit te zetten. 
Dan denk je wel drie keer na voor je afreist. 
'Ik vind dat schandalig. Een Nederlander met een Marokkaans paspoort verliest zijn Nederlanderschap, een 
Nederlandse jihadist of een andere crimineel die straf krijgt kan hier blijven. Je bent Nederlander, punt uit. Het 
voorstel heeft wellicht over de gehele linie een afschrikwekkende werking, maar bevestigt ook het beeld van 
jihadisten in spe dat Marokkanen vanwege herkomst worden gediscrimineerd en nooit volledig Nederlander 
worden.' 
Doe dan ook gewoon afstand van dat Marokkaanse paspoort. 
'Onbespreekbaar. Je hebt goede en slechte Nederlanders. De staat mag geen verschil in behandeling maken naar 
afkomst. Dat vind ik discriminatie van het ergste soort.' 
 
Graphic

 
Mohammed Rabbae is econoom. Hij was directeur van het Nederlands Centrum Buitenlanders, Kamerlid voor 
GroenLinks (1994-2002), wethouder in Leiden en is nu voorzitter van het Landelijk Beraad Marokkanen.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Muslims + Islam (87%); Religion + Spirituality (82%); Weapons + Arms 
(69%); Chemical + Biological Weapons (64%) 
 

Load-Date: September 24, 2014

 
End of Document





Het gejank van de straaljagers was te horen bij de grens
de Volkskrant
25 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 868 words
Byline: VAN ONZE CORRESPONDENT REMCO ANDERSEN
Body


Reportage Aan de Turks-Syrische grens 
Zijn burgers in Turkije klaar om zich met de oorlog in Syrië te bemoeien? Hoe bang voor IS zijn ze eigenlijk? 
Op het Plein der Democratie in Gaziantep zijn autobommen en zelfmoordenaars een theoretische discussie. Turkije 
mag zich voorzichtig hebben geschaard achter de oorlog tegen Islamitische Staat, en IS mag delen van de Turks-
Syrische grens in handen hebben, onder de warme middagzon 50 kilometer verderop zijn mensen hooguit mild 
bezorgd. 

'IS is maar zo', zegt ambtenaar Mehmet (35), terwijl hij met zijn hand een kommetje maakt. 'Turkije kan ze in 24 uur 
afmaken, als we willen.' 

Naar verluidt namen gevechtsvliegtuigen gisteren IS-strijders voor het eerst onder vuur vanuit Turks luchtruim. De 
bommen vielen nabij de Syrische grensplaats Ayn al-Arab (Kobani in het Koerdisch), die IS al ruim een week 
omsingelt. Ankara ontkent het openstellen van zijn luchtruim, maar dinsdagnacht was het gejank van straaljagers 
duidelijk hoorbaar nabij de Syrische grens. Getuigen in Syrië hebben de vliegtuigen aan zien komen vanuit Turkije. 

In Gaziantep vinden de meeste mensen het prima: wat IS doet is onvergeeflijk en we moeten daartegen optreden. 
Zo ook Mehmet, wiens rotsvaste geloof in Turkijes militaire grootsheid door veel van zijn stadsgenoten wordt 
gedeeld. 'We kunnen niet accepteren dat mensen worden afgeslacht in een naburig land, zeker de kinderen niet. 
Maar Turkije moet niet zelf aanvallen; hooguit humanitaire steun bieden en de Amerikanen gebruik laten maken 
van ons luchtruim.' 

Dat is ook wat de Turkse president Tayyip Erdogan voor ogen heeft, blijkens zijn beloften van logistieke en militaire 
steun, en de straaljagers dinsdagnacht. Jaren van hulp aan de Syrische oppositie leverde Turkije alleen maar 
ellende op. Nu wil Ankara vooral haar grenzen en stabiliteit bewaken, zonder zich volledig af te keren van de door 
Amerika geleide coalitie. 

Daarbij ziet de Turkse regering IS niet als de oorzaak van het probleem, maar het gevolg; de marginalisering van 
soennitische moslims en politieke islam in heel het Midden-Oosten - Syrië, Irak, Egypte Libië - leidt tot radicalisering 
van islamisten, redeneren ze. 

Op de straten van Gaziantep overwint vooral mededogen met Syriërs die lijden onder IS. En er is nog een reden 
om op te treden: iedereen klaagt dat al die vluchtelingen enorme druk op zijn stad zetten. Zeker 200 duizend zijn 
het er al. 'Syrië brandt, en de rook veroorzaakt hier tranen', zegt Mehmet, de ambtenaar. 'Als IS wordt 
teruggedrongen, kunnen die vluchtelingen misschien weer naar huis.' 

Zover is het nog lang niet. Op korte termijn is de kans groter dat aanvallen een nieuwe vluchtelingenstroom 
veroorzaken. Een enkeling vreest repercussies. 'Ik vind dat Turkije moet helpen het bloedvergieten te stoppen', 
zegt Beyza Sabnucu (23). 'Liefst met logistieke hulp, en misschien financiële steun voor het ingrijpen. Maar ik ben 
ook bang voor autobommen.' 

Het zou niet de eerste keer zijn; oplopende Syrisch-Turkse spanningen kostten al geregeld levens. In mei vorig jaar 
doodden twee autobommen in de Turkse grensplaats Reyhanli zeker 51 mensen - de dodelijkste aanslag in de 
geschiedenis van het moderne Turkije. Eind 2012 vielen vijf doden nadat een afzwaaiende Syrische 
artilleriegranaat neerkwam op een Turkse grensplaats. Eerder schoot Turkije al een Syrisch gevechtsvliegtuig neer. 

De rust is weergekeerd. Er is dan ook weinig animo voor een Turkse hoofdrol tegen IS, kampioen in bomexplosies 
en zelfmoordaanslagen. 'Mijn grote angst is instabiliteit in Turkije', zegt ook Tunc, een 21-jarige student culinaire 
wetenschappen. 'We hebben de terroristische campagne van de PKK al gehad. We hebben genoeg van 
extremisme.' 

Zijn vrienden knikken. Ze doelen op eigen radicalen, die misschien tot actie overgaan als ze hun ideologische 
idolen door Turks toedoen in het stof zien bijten. Er strijden naar schatting duizend Turken bij IS. En dan zijn er de 
Koerden: de Syrische neefjes van de PKK strijden tegen IS net over de grens met Turkije, en weinig Turken die hen 
graag sterker zien worden. 

'Beperkt' is het sleutelwoord, wat de inwoners van Gaziantep betreft. De een houdt het op logistieke en humanitaire 
hulp, velen steunen Amerikaanse vluchten vanuit Turks luchtruim. Een minderheid vindt dat Turkije zelf moet 
bombarderen of militairen sturen. 

En in de toekomst? Ook hier weet niemand het eindpunt. Hopelijk wordt IS verslagen. Wat de jonge, liberale 
studenten betreft, is het daarna tijd om Bashar al-Assad te verdrijven. 'Mensen moeten het recht hebben zichzelf te 
regeren', zegt Tunc. Maar hoe dat precies moet gebeuren, dat weet hij ook niet. 

Hilal Ozkirisgi, een 31-jarige kunstenaar en zelfverklaard pacifist, haalt zijn moeder op bij de moskee. Hij doet een 
voorspelling die weleens bewaarheid zou kunnen worden. 

'Geweld leidt tot geweld', zegt hij. 'Uiteindelijk zal de coalitie IS verslaan. Dan gaan hun overblijfselen ondergronds, 
komen even later onder een andere naam weer boven, en gaan verder waar ze gebleven waren. Ronde na ronde 
gaat het zo; er komt nooit een eind aan. Dat is de vloek van deze regio.' 

Beyza Sabnucu (23) inwoonster van Gaziantep 
Ik vind dat Turkije moet helpen, maar ik ben ook bang voor autobommen 
 
Graphic

 
Een bus rijdt woensdag door de Zuid-Turkse stad Gaziantep. Degenen die vinden dat ook Turkije zelf IS moet 
bombarderen, zijn in deze stad in de minderheid.
Foto Bradley Secker
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); Terrorist Organizations (75%); Military Weapons (70%); Weapons + Arms 
(69%); European Union (63%) 
 

Load-Date: September 24, 2014

 
End of Document





[DRAMA Clouds of Sils Maria **** Op het eerste gezi...]*
de Volkskrant
25 september 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 258 words
Body


DRAMA 

Clouds of Sils Maria **** 

Op het eerste gezicht lijkt Clouds of Sils Maria het zoveelste drama over een actrice op leeftijd. Maar regisseur 
Assayas graaft dieper en speelt een slimmer spel. Zijn scenario zit vol spiegelingen en dankzij het sterke 
acteerwerk van Juliette Binoche en Kristen Stewart wordt de film nooit stijf. 

DRAMA 

Dorsvloer vol confetti *** 

Een coming-of-ageverhaal, maar dan zonder dat de hoofdpersoon zich compleet tegen haar afkomst keert. 
Daarmee is Dorsvloer vol confetti - naar de gelijknamige roman van Franca Treur - geen afrekening met het geloof, 
eerder een liefdevolle, kritische blik erop. 

DOCUMENTAIRE 

Watermark **** 

Documentairemaker Jennifer Baichwal volgt fotograaf Edward Burtynsky in zijn zoektocht naar de verhouding 
tussen mens en water, verspreid over tien landen, gefilmd vanuit liften, drones en vliegtuigen en samengesteld uit 
bijna 200 uur filmmateriaal. 

MISDAAD 

Life of Crime *** 

Onderhoudende, gemoedelijke misdaadkomedie naar een roman van Elmore Leonard (Jackie Brown) - zo eentje 
waarin je de boeven eerder op de bank een sigaretje ziet roken dan dat ze iemand koelbloedig omleggen. Met Mos 
Def, John Hawkes, Tim Robbins en Jennifer Aniston. 

DRAMA 

Le Grand Cahier **** 

Verfilming van Het dikke schrift (1986) van de Hongaarse schrijfster Agota Kristof, over een eeneiige tweeling, die 
op het platteland bij oma schuilt voor een niet nader geduide oorlog. Het camerawerk is schilderachtig met zijn licht-
donker-contrasten, de muziek ongewoon en mysterieus. 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (64%) 
 

Industry: Entertainment + Arts (94%) 
 

Load-Date: September 24, 2014

 
End of Document





Make music, not war
de Volkskrant
25 september 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1643 words
Byline: DOOR ROB GOLLIN FOTO'S DANIEL COHEN
Body


Interview Masters of Peace 
Als muzikale held in een verscheurd thuisland, ben je automatisch ook een vredesactivist. Dat weten deze sterren 
uit oorlogsgebieden. 
Afgelopen zondag, op de Internationale Dag voor de Vrede van de Verenigde Naties, bezetten ruim dertig artiesten 
het podium van de Ziggo Dome in Amsterdam. Begeleid door het Metropole Orkest en namens de 
vredesorganisatie MasterPeace zongen ze over hun verscheurde thuisland. Nu schuiven vijf van hen aan tafel in 
het restaurant van het Muziek Centrum van de Omroep in Hilversum, waar ze reageren op vier stellingen. 
Jullie zijn muzikanten, maar ook politici. 
Farhad Darya: 'We zijn vooral muzikant. Ik probeer me wel te verdiepen in de gedachten van een politicus om te 
bepalen waar ik het over ga hebben in mijn teksten. Maar politiek is heel wat anders. Ik streef geen doel na. Waar 
de politiek telkens verandert, is de liefde voor muziek blijvend. Ik speel in Afghanistan, soms voor 60 duizend man, 
zelfs in stadions in gebieden die als gevaarlijk bekendstaan. Er waren niet eens veiligheidsmensen aanwezig. 
Afghanistan is niet het land dat de buitenwereld gelooft dat het is. Dat is ook mijn boodschap.' 

Innoss'B: 'Ik ben nog veel te jong om de politiek helemaal te begrijpen. Maar ik weet één ding: ik zing over wat ik 
zie. Wat me in Congo bezighoudt. Meer niet. Misschien komt het later nog, de politiek.' 

Andy Madadian: 'Begin er niet aan.' 

Innoss'B: 'Geen zorgen. Nu zeg ik: a big no!' 

Mayssa Karaa: 'Politiek zoekt naar wat mensen van elkaar onderscheidt. Wij proberen mensen met elkaar te 
verbinden.' 

Farhad Darya: 'Politiek ruïneert. Muziek bouwt.' 

Assala: 'Omstandigheden dwingen je ertoe dat je erin betrokken raakt. Alles wat ik zeg, wordt nu politiek gebruikt. 
Maar ik haat dat. Politiek is het tegenovergestelde van muziek. Ik heb een prijs betaald, ik kan Syrië niet meer in. Ik 
ben bezorgd over mijn familie. Ik ben bezorgd over de mensheid. Daar zing ik over. Als een persoon. Niet als een 
politicus.' 

Mayssa Karaa: 'Ik heb Libanon in 2006 verlaten vanwege de oorlog. Ik reis nu veel heen en weer tussen het 
Midden-Oosten en de Verenigde Staten. Ik hoop te laten zien dat de vooroordelen niet kloppen, dat de hoop en de 
dromen in beide werelden helemaal niet zo veel verschillen. Ik voel en zie het als ik optreed: gelukkige mensen.' 

Andy Madadian: 'Ik ben al 35 jaar niet in Iran geweest. Mijn muziek is er verboden. Het heeft me niet buitenspel 
gezet. Ik denk zelfs dat musici meer bereiken dan politici. We denken uit het hart, bestuurders met het hoofd. Die 
kijken naar verschillen in religies, ideologie, culturen, afkomst, kleur. Wij niet. Wij houden daar geen rekening mee. 
Ik voel aan alles dat zoiets mensen inspireert.' 
Jullie propageren op de podia geweldloosheid, maar soms is geweld nodig om gewapende conflicten te 
beëindigen. 
Farhad Darya: 'Je kunt niet eindeloos wachten op een oplossing. Ik ben tegen geweld, maar als er geen ander 
middel is...' 

Andy Madadian: 'We zijn natuurlijk niet naïef. Maar geweld is een laatste redmiddel.' 

Assala: 'Ik geloof erg in wat Mahatma Gandhi altijd heeft gepropageerd. Geweldloos verzet. Het hart zal winnen. 
Niet vechten. Geen wapens. Er is altijd een weg ergens tussen kerk en moskee. Of dat ook mogelijk is bij het 
bestrijden van de terroristen van Islamitische Staat? Misschien moet dat maar de uitzondering zijn.' 

Innoss'B: 'Het is ook maar welk conflict je bedoelt. Congo en Rwanda staan bekend als aartsvijanden. Ik heb ook in 
Rwanda opgetreden, ik heb met rebellen in Oost-Congo gesproken. Het voelde zeker niet vijandig. Het zijn de 
politici die het vuurtje voortdurend opstoken. De mensen zelf denken er echt anders over.' 

Farhad Darya: 'Maar ik zou zelf nooit ergens met een geweer kunnen staan. Wij hebben alleen onze gitaren.' 

Innoss'B: 'Ons geweer is de muziek.' 
Wat jullie bereiken is slechts een druppel op de gloeiende plaat. 
Farhad Darya: 'Het is niet zomaar een druppel. Het is een druppel waar alles in zit: hoop, verdriet, liefde. Die ene 
druppel is al een oceaan.' 

Andy Madadian: 'Eén druppel kan een vloedgolf veroorzaken.' 

Farhad Darya: 'Ik geloof niet dat het maar weinig bijdraagt. Een natie heeft een stem nodig. Ik kan de Afghanen die 
stem geven. Als ik op het podium sta, zien zij niet mij, maar zichzelf. Ik hou ze een spiegel voor, ik vertolk hun 
gevoelens.' 

Innoss'B: 'Ik treed ook op in erg afgelegen gebieden, met veel plezier. Maar tevreden ben ik nog lang niet. Congo 
telt misschien wel 80 miljoen inwoners. Nog maar 10 procent van hen heb ik bereikt. Ik heb nog even te gaan.' 

Mayssa Karaa: 'Laat me een voorbeeld geven. Ik heb vorig jaar meegedaan aan een tribute voor Bob Seger in 
Detroit. Ik zong Turn the Page. Een deel ervan heb ik in het Arabisch gezongen. Het was spannend. Ik wist: ze 
zullen me of haten of liefhebben. Ik zette door en merkte dat ik het publiek ermee raakte. Ze hoorden de taal een 
keer in een andere context dan alleen maar in die van geweld en conflicten. Ze hoorden eindelijk een keer dat het 
ook gewoon een mooie taal kan zijn.' 

Assala: 'Ik heb vorig jaar een optreden gedaan in Ramallah, op de Westoever. Het voelde misschien wel als mijn 
beste optreden ooit. Ik zag de mensen niet alleen vanaf het podium. Het publiek stond langs de weg, overal waar ik 
kwam, dag en nacht. Ze snakten werkelijk naar muziek. Dat is meer dan een druppel.' 

Innoss'B: 'Ramallah, waar is dat?' 

Farhad Darya: 'Je zou het Palestina kunnen noemen.' 

Andy Madadian: 'Dat is wel de kwestie waar het om draait, zou je kunnen zeggen.' 
Cynisme is jullie grootste vijand. 
Andy Madadian: 'Wij muzikanten zijn wel geneigd te geloven dat het glas halfvol is. Ik begrijp het ook als iemand 
tegen me zegt: ja, jij hebt makkelijk praten, je woont al 35 jaar veilig in de Verenigde Staten. Doe maar stoer. Maar 
de werkelijkheid is ook dat mijn muziek nog altijd wordt gedraaid in de huizen van Iran, ik heb er contacten, ik weet 
waarnaar de harten hunkeren.' 

Innoss'B: 'Al is er maar één die zich aangesproken voelt door mijn muziek, dan ben ik gelukkig.' 

Farhad Darya: 'Ik ervaar eigenlijk geen cynisme. Je kunt wel zeggen dat het geweld in Afghanistan al decennia 
duurt, en dat wij er met z'n allen geen verandering in hebben kunnen brengen, maar het verlangen, nee, de honger 
naar vrede is er niet minder om geworden, maar juist groter. Dat voel ik bij iedereen. Ook bij de Taliban die ik 
spreek, ja. Die willen ook vrede.' 

Andy Madadian: 'Misschien moet je het daar maar bij laten.' 
Wat ze gaande houdt: 
Andy Madadian: 'Liefde.' 

Mayssa Karaa: 'Hoop.' 

Assala: 'De glimlach van iemand in het publiek.' 

Innoss'B: 'Hoop.' 

Farhad Darya: 'Het volk en Afghanistan. Dat is mijn brandstof.' 
Arabische sixties-klassieker 
Naam Mayssa Karaa  
Leeftijd 25  
Komt uit Libanon 

Mayssa Karaa is geboren in Beiroet, maar trok in 2006 met haar familie naar Boston, waar ze studeerde aan de 
Berklee College of Music. Vorig jaar trok ze de aandacht met een Arabische versie van White Rabbit, een sixties-
klassieker van Jefferson Airplane. Haar uitvoering behoorde tot de soundtrack van de film American Hustle. Ze 
ontving er een cultuur-award voor van de Libanese regering. 
De Elvis van Perzië 
Naam Andy Madadian  
Leeftijd 56  
Komt uit Iran 

Andy Madadian week na de islamitische revolutie in Iran uit naar de Verenigde Staten. Hij wordt de Elvis van Perzië 
genoemd. Zijn muziek, met Perzische en Armeense invloeden, is verboden in zijn thuisland, maar hij treedt wel 
geregeld op in het Midden-Oosten. In 2009 werkte hij mee aan een uitvoering van Stand by Me, samen met Jon 
Bon Jovi en Richie Sambora, bedoeld als een solidariteitsverklaring aan het Iraanse volk. 
Grote ster in Arabische wereld 
Naam Assala Nasri  
Leeftijd 45  
Komt uit Syrië 

Assala Nasri, geboren in Damascus, is een grote ster in de Arabische wereld. Op Facebook heeft ze ruim 11 
miljoen volgers. Als 4-jarige zong ze al patriottische en religieuze liederen. Vrede, liefde en vriendschap zijn nu de 
thema's in haar repertoire. Ze getuigt dikwijls over haar persoonlijke drama's. Een lied bedoeld als protest tegen het 
geweld in haar land leverde haar zowel doodsbedreigingen als steunbetuigingen op. Ze woont in Egypte. 
Actief in de vredesbeweging 
Naam Farhad Darya  
Leeftijd 52  
Komt uit Afghanistan 

Farhad Darya, geboren in Kabul, studeerde eerst literatuur, maar maakte al snel ook naam als muzikant. In 1990, 
nadat hij in dienst was geweest bij het Afghaanse leger, vertrok hij naar Europa om daar zijn carrière voort te 
zetten. Tijdens de oorlog trad hij onder meer op in Centraal-Azië, Iran, Pakistan, India, Europa, Australië en 
Amerika. Hij is niet alleen muzikant, maar ook actief in de vredesbeweging. In zijn teksten etaleert hij de hoop op 
eenheid onder de Afghanen. 
Winnaar Idols in Congo 
Naam Innoss'B  
Leeftijd 17  
Komt uit Congo 

Innoss'B groeide op in een arme wijk van Goma. Toen hij 6 werd, vormde hij al een band met zijn broers, Maisha 
Soul. In 2010 won hij de Congolese editie van Idols, met de steun van 1,3 miljoen stemmen via sms. Hij nam een 
single op met de Senegalees-Amerikaanse hiphopartiest Akon. Van het prijzengeld van 25 duizend dollar stond 
Innoss'B meteen een deel af aan zijn vroegere school en betere huisvesting in Goma. 
Award 
De Syrische zangeres Assala Nasri heeft tijdens haar verblijf in Nederland de eerste MasterPeace Award 
ontvangen. Volgens de organisatie, die artiesten uit conflictgebieden samen laten optreden, gebruikt zij haar talent 
en populariteit om bij te dragen aan vrede en het motto van de beweging: 'music above fighting'. MasterPeace is 
inmiddels actief in vijftig landen, waar tijdens concerten geweldloosheid en dialoog wordt gepropageerd. Assala 
schreef een lied tegen het regime van Assad, maar zag met lede ogen toe hoe de extremisten in haar land haar 
boodschap kaapten. Ze ontvluchtte Syrië en woont tegenwoordig in Egypte. Ze is nu ambassadeur van 
Masterpeace in het Midden-Oosten. 
 
Graphic

 
Mayssa Karaa
Foto Daniel Cohen
Assala
Foto Daniel Cohen
Farhad Darya
Foto Daniel Cohen
Andy Madadian
Foto Daniel Cohen
Innoss'B 
Foto Daniel Cohen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Music (94%); Artists + Performers (75%); Weapons + Arms (65%); Muslims + Islam (63%) 
 

Load-Date: September 24, 2014

 
End of Document





Hoe PvdA de inzet van F-16's in Syrië omzeilde
de Volkskrant
25 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 715 words
Byline: JAN HOEDEMAN, NATALIE RIGHTON
Body


Reconstructie Actie Nederland tegen IS 
Tijdens de NAVO-top werd Nederland niet door de Amerikanen gevraagd voor de coalitie tegen IS. Er volgde een 
diplomatiek offensief. Nu stuurt Nederland zes F-16's plus personeel naar Irak en 130 militaire trainers. 
Na drie weken politiek getouwtrek mengt Nederland zich alsnog in de strijd tegen terreurbeweging Islamitische 
Staat (IS). Waar Nederland in eerste instantie werd gepasseerd door de Amerikanen om mee te doen, kreeg het 
kabinet deze week een voet tussen de deur. De wens van de regering om te participeren op 'level-1-niveau' - jargon 
voor meevechten met de Amerikanen - is groot, maar heeft de principiële verschillen tussen VVD en PvdA over 
oorlogsvoering niet overbrugd. Op aandringen van de sociaal-democraten blijft de strijd beperkt tot Irak en blijft 
Syrië voorlopig buiten schot voor de Nederlandse F-16's. 

Dit melden Haagse bronnen aan de Volkskrant. Bij de PvdA duurde de morele discussie tot vorige week. Het 
keerpunt voltrok zich toen in het afgelopen weekeinde gruwelbeelden van 130 duizend gevluchte Syrische Koerden 
de Nederlandse huiskamers binnendrongen. De VVD wilde direct al militair ingrijpen op het moment dat de 
beweging, eind juni, het kalifaat wilde uitbreiden en het Westen dreigde te vernietigen. Nederland stuurt nu, behalve 
zes F-16-gevechtsvliegtuigen met 250 man ondersteunend personeel, ook nog eens 130 trainers die het Iraakse 
leger moeten helpen om de opmars van IS te stuiten. Het Nederlandse luchtoffensief kan volgende week al 
beginnen. 

Heikel punt voor de PvdA is dat een volkenrechtelijk mandaat ontbreekt voor een strijd op Syrisch grondgebied. 'De 
gruwelijke beelden van onthoofdingen, massa-executies en ontredderde vluchtelingenstromen staan op ons 
netvlies gegrift', zei vicepremier Asscher (PvdA) woensdagavond over de motivatie om toch ten strijde te trekken. 
Voor het oog van de wereld in de VN te New York zei premier Rutte woensdagnacht: 'Het is een plicht die op ons 
rust.' En: 'We zullen schouder aan schouder moeten staan.' 

De Nederlandse militaire bijdrage is voor het kabinet uitgegroeid tot een prestigekwestie. Het geschonden blazoen 
dat Nederland opliep nadat het alleen met F-16's meevloog in Libië, maar weigerde bommen af te gooien, wordt 
hiermee opgepoetst. Het kabinet erkende half augustus al dat IS 'gestopt' moest worden, toen tienduizenden 
yezidi's op de vlucht sloegen voor de terreurbeweging. Achter de schermen deed het kabinet toen al verwoede 
pogingen om zich aan te sluiten bij de internationale anti-IS-coalitie. Premier Rutte was dan ook 'verbaasd' toen 
Nederland op vrijdag 4 september tijdens de NAVO-top in Wales niet door de Amerikanen werd genoemd als 
onderdeel van de kerncoalitie tegen IS. 

Eerst werd VVD-minister Hennis (Defensie) ingeschakeld om Nederland alsnog mee te laten doen. Zij sprak 
tevergeefs haar Amerikaanse ambtgenoot Hagel in Wales. PvdA-minister Timmermans (Buitenlandse Zaken) deed 
een dag later een nieuwe poging en belde met zijn Amerikaanse ambtgenoot Kerry om alsnog aan te bieden dat 
Nederland wilde meedoen in het hoogste geweldsspectrum, inclusief F-16's. De diplomatieke 
onderhandelingsmolen draaide in de week van 6 tot 13 september op volle toeren. Nederlandse militairen 
overlegden op Amerikaanse defensiecentra (Centcom) in Istanbul en Florida over het concrete aanbod van 
Nederland. Diplomaten deden hetzelfde op diverse ambassades, bij de VN en de NAVO. 

Op een coalitieoverleg op maandag 15 september - met premier Rutte, vicepremier Asscher en fractievoorzitters 
Zijlstra (VVD) en Samsom (PvdA) - is de militaire bijdrage van Nederland uitgebreider besproken. In de week 
daarop volgend werd de inzet van F-16's steeds reëler. 

Afgelopen vrijdag was volgens de premier echter nog steeds niet zeker of Nederland zou meedoen. Tijdens de 
ministerraad lag toen al een brief op tafel met drie opties. De eerste was de 'backfill-optie': alleen een Nederlandse 
bijdrage als andere landen niet genoeg konden leveren. De middenoptie was dat Nederland alleen boven Irak zou 
meedoen. De zware optie was volledig meedoen boven Irak én Syrië. De PvdA was voor optie twee en kreeg haar 
zin. 
Oorlog in Irak en Syrië 
Remco Andersen in Turkije p4-5 
De Arabische deelnemers p6 
'Grondoorlog komt er' p7 
Is een mandaat nog nodig? p8 
Commentaar p29 
 
Graphic

 
Lodewijk Asscher
Foto ANP
Mark Rutte
Foto EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Defense Departments (94%); Weapons + Arms (83%); Armed Forces (81%); Terrorist Organizations 
(76%); International Relations (75%); Chemical + Biological Weapons (70%) 
 

Load-Date: September 24, 2014

 
End of Document





Strategen van de barbarij brengen oorlog naar het Westen
de Volkskrant
25 september 2014 donderdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 29
Length: 252 words
Byline: RAINER HERMANN
Body


Ander commentaar 

De Verenigde Staten staan niet alleen bij de grootste directe militaire interventie in Syrië sinds het begin van het 
conflict daar drie jaar geleden: drie Golfstaten, Saoedi-Arabië en Jordanië hebben deelgenomen aan de 
bombardementen op stellingen van Islamitische Staat. Zij die de VS afschreven in het Midden-Oosten waren te 
snel. Voorspellingen dat de VS hun belangstelling voor de regio zouden verliezen door de schaliegasrevolutie 
kunnen in de prullenbak. Integendeel: als het erop aankomt de barbaarse moorden van 'Islamitische Staat' een halt 
toe te roepen, kan - alweer - alleen op de Amerikanen gerekend worden. 

De afgelopen dagen alleen al heeft de terreurmilitie van honderdduizend mensen vluchtelingen gemaakt. Te lang 
hebben Arabische regeringen en de wereld toegekeken bij het door IS veroorzaakte tumult. Het was een illusie te 
denken dat deze zich tevreden zou stellen met territoriumwinst in de Levant, ver van Europa. De strategen van de 
barbarij hebben aangekondigd de oorlog naar westerse samenlevingen te zullen verplaatsen. In de Arabische 
wereld wordt vooral Saoedi-Arabië bedreigd, Syrië en Irak vallen uit elkaar, Jemen implodeert. IS en Al Qaida 
vullen het vacuüm en hun ideologie valt in Saoedi-Arabië op vruchtbare bodem. Zo snel zal Islamitische Staat zich 
niet op de knieën laten dwingen. En vooral: de Arabische wereld beleeft de restauratie van dictaturen. Een dictator 
als Assad kan daar het mindere kwaad zijn. 
Arabische wereld beleeft restauratie van dictaturen 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Weapons + Arms (76%); Religion + Spirituality (74%); Chemical + 
Biological Weapons (73%); Muslims + Islam (70%); International Relations (62%) 
 

Load-Date: September 24, 2014

 
End of Document





Tekenen dat je erbij wilt horen
de Volkskrant
26 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 680 words
Byline: VAN ONZE VERSLAGGEVER, HARMEN BOCKMA
Body


Reportage Participatieverklaring 
Een groep vluchtelingen tekende in Osdorp een 'participatieverklaring', een experiment van minister Asscher. Die 
had liever een 'contract' gehad, maar dat mocht niet van de EU. 
'Wat is nu echt typisch Nederlands?', vraagt de docent aan de bijna twintig vluchtelingen die hij voor zich heeft. 
'Oranje', antwoordt er een. 'Inderdaad', zegt de docent, 'dat iedereen op Koningsdag over straat loopt. Een beetje 
dronken, maar wel gezellig.' En wat is vrijheid? 'Man en vrouw zijn gelijk', klinkt het. Het fijne van Nederland, legt de 
docent uit, is dat je vrij bent om op de partij van jouw keuze te stemmen. 

Nederland is de ideale samenleving. Zo moet het wel lijken voor de vluchtelingen uit onder meer Syrië, Irak, Iran, 
Afghanistan en Burkina Faso die deze ochtend in een voormalige garage in Amsterdam-Osdorp de zogenoemde 
participatieverklaring ondertekenen. Ze verklaren ermee de waarden van de Nederlandse samenleving - vrijheid 
van meningsuiting, recht op een eigen geloof of leefstijl, zelfbeschikkingsrecht - te zullen uitdragen. Ook zijn ze nu 
officieel doordrongen van het belang van solidariteit: in Nederland vragen 'we' burgers elkaar te helpen en bij te 
staan. Zoals 'we' ook alle burgers vragen bij te dragen aan een prettige en veilige samenleving. 

De ondertekening - na een stoomcursus Nederlandse samenleving van dertien weken - geschiedt onder toeziend 
oog van minister Lodewijk Asscher van Sociale Zaken. Hij is de bedenker van het document dat immigranten 
zoals Roemeense en Bulgaarse werknemers en vluchtelingen moet helpen integreren. Amsterdam is een van de 
dertien gemeenten die ermee experimenteren. Volgend jaar valt de beslissing of de verklaring in heel Nederland 
wordt ingevoerd. 

De verklaring kwam Asscher op kritiek te staan. Bevoogdend zou ze zijn, riekend naar nationalisme. Alsof de 
Nederlandse samenleving werkelijk zo fantastisch functioneert. Anderen vinden de verklaring juist tandeloos, want 
te vrijblijvend. Wat is hij waard zonder dat er sancties staan op het niet naleven ervan? Zelf had Asscher een 
voorkeur voor een verplicht contract voor immigranten, maar dat botst met het vrije verkeer van arbeid in de EU. 

De kritiek is niet besteed aan Abed Alsalam Abas (28), een Palestijn uit Syrië die twee jaar geleden naar Nederland 
vluchtte. 'Nu is de deur echt opengegaan', zegt hij met schitterende ogen. 'Dit is een contract met onszelf en met 
Nederland. Op een dag zullen we erbij horen. Als je je nieuwe land wilt respecteren, zul je de wetten en de cultuur 
moeten volgen.' Over drie jaar kan Abas het Nederlanderschap aanvragen. 'Zelfs mijn vader, die al 50 jaar in Syrië 
woont, is stateloos. Op een dag zal ik op het vliegveld mijn paspoort kunnen laten zien. Dan heb ik een identiteit.' 

Volgens minister Asscher is er geen reden om 'verlegen te doen' over de normen en waarden van de Nederlandse 
samenleving. 'Waarom zouden we wel de verkeersregels uitleggen aan mensen en niet waar Nederland voor 
staat? We hoeven ons niet te schamen. En bij de ondertekening zag ik dat de mensen dit heel serieus nemen.' 

In zijn notitieboekje heeft de Iraniër Meeradj Dashtiani (33) nauwkeurig begrippen als 'rechtvaardigheid', 
'gelijkwaardigheid' en 'veiligheid' genoteerd, met de vertaling in het Farsi ernaast. 'Hier kun je praten met een 
journalist, en die mag alles opschrijven. In mijn land niet.' Op zijn mobiele telefoon moet hij zoeken naar de 
vertaling van wat er dan gebeurt: gevangenschap. In Iran heeft Dashtiani architectuur gestudeerd en industrieel 
management. Hier wil hij elektricien worden. 

Abed Abas werkt samen met een groepje andere uit Syrië gevluchte Palestijnen aan de oprichting van een zeer 
Nederlands fenomeen: een vereniging. 'We gaan met een website andere vluchtelingen helpen de Nederlandse 
samenleving te begrijpen. De cultuur en de wetten, maar ook hoe je werk vindt of naar school gaat. En hoe de ov-
chipkaart werkt.' 
Op een dag zal ik op het vliegveld mijn paspoort kunnen laten zien. Dan heb ik een identiteit (Abed Alsalam Abas 
(28) Palestijn uit Syrië, gevlucht naar Nederland) 
 
Graphic

 
Minister Asscher (rechts) kijkt toe terwijl twintig vluchtelingen na een korte cursus hun 'verklaring' tekenen.
Foto Guus Dubbelman / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Immigration (63%) 
 

Load-Date: September 25, 2014

 
End of Document





Tot op de bodem
de Volkskrant
26 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1823 words
Byline: DOOR HARO KRAAK BOB MUNTEN FOTO DANIEL COHEN
Body


Beschouwing ÉÉn jaar Correspondent Media 
Het nieuwe journalistieke initiatief De Correspondent bestaat een jaar. Wat heeft het onlinepodium bewerkstelligd? 
Dinsdag bestaat De Correspondent, het journalistieke initiatief van Rob Wijnberg, een jaar. Zeker is inmiddels dat 
het medium nog een jaar blijft bestaan: ruim de helft van de oorspronkelijke 20 duizend leden heeft zijn 
abonnement van 60 euro verlengd en in het afgelopen jaar meldden 16.500 nieuwelingen zich aan, gemiddeld 45 
per dag. Een flinke aanwas voor een journalistieke organisatie in 2014, uniek zelfs voor een digital-only-
onderneming. Maar wat is er inhoudelijk terechtgekomen van de beloften van De Correspondent? 

Vanaf het prille begin had de start-up - die in maart was aangekondigd in De Wereld Draait Door en het 
succesvolste journalistieke crowdfundproject ter wereld werd - grote, dwarse plannen. Weg met de waan van de 
dag. Geen vermaak maar inzicht. Meer onderzoeksjournalistiek. Niet één- maar tweerichtingsverkeer: de lezer doet 
mee. Geen nieuwsagenda volgen, maar zelf bepalen wat relevant is. Geen valse objectiviteit, maar transparante 
subjectiviteit. Uitleggen hoe de wereld écht in elkaar zit - dat wilden de correspondenten boven alles. 

Waarom zijn er bijvoorbeeld nooit Kamervragen gesteld over oliereus Vitol, na Shell het grootste bedrijf van 
Nederland met een omzet van 223 miljard euro? Maurits Martijn en Tomas Vanheste beten zich vast in het dossier. 
Tot echt grote onthullingen (of Kamervragen) kwam het niet. Wel werd een spoeddebat gehouden in de 
Rotterdamse gemeenteraad naar aanleiding van een publicatie over de voorgenomen bouw van een omstreden 
olieterminal. 

'Kamervragen veroorzaken is dan ook geen doel op zich', schreef Wijnberg deze week in zijn journalistieke 
jaarverslag. In Den Haag regeert de hype immers. Toch werden naar aanleiding van stukken van De 
Correspondent discussies gevoerd in de Tweede Kamer over onder meer de bureaucratische chaos binnen de 
Verenigde Naties, privacylekken bij http://Marktplaats.nl en het onwetenschappelijke beleid binnen de 
kinderopvang. 

De producties van datajournalist Dimitri Tokmetzis en Maurits Martijn (correspondent technologie en surveillance) 
leverden enkele spraakmakende inzichten op. De gevolgen van het gebruik van openbare wifi-netwerken werden in 
kaart gebracht (met 478.651 unieke bezoekers het best gelezen artikel van het jaar), net als wat er allemaal 
gebeurt met onze persoonlijke digitale metadata. 

Dat gegevens van olympische sporters en officials in Sotsji door de Russische geheime dienst werden opgeslagen 
in een database was een van de weinige scoops van De Correspondent die door andere media werd 
overgenomen. Op kleine schaal werd de primeur opgepikt dat de Amerikaanse Gary Klesch, eigenaar van 
aluminiumsmelter Aldel, minimaal 14 miljoen euro overhield aan het faillissement van het bedrijf. Ook een 
bijzondere manier om impact te hebben: theatergroep Wunderbaum maakte een toneelstuk op basis van een serie 
over de Europese grenzen van correspondenten Karel Smouter en Maite Vermeulen. 

Van de ruim 1.700 publicaties behoren de producties van Rutger Bregman tot de opzienbarendste. Zijn artikel 
'Waarom arme mensen domme dingen doen' is het op een na meest gelezen stuk ( met 451.371 unieke bezoekers) 
en zijn utopische werk is inmiddels gebundeld in het eerste boek dat De Correspondent uitgeeft: Gratis geld voor 
iedereen, ondertitel: En nog vijf grote ideeën die de wereld kunnen veranderen. Een Engelse vertaling van zijn 
gratis-geldartikel was met 168.927 bezoekers een internationaal succes. Ook mocht hij een eigen Tegenlicht-
aflevering invullen. 

Hoewel je over de haalbaarheid van zijn ideeën kunt steggelen (Rosanne Hertzberger opperde in haar NRC-
column dat zijn plannen tegen de menselijke natuur in gaan; Arnon Grunberg wees in een van zijn Voetnoten 
Bregmans basisinkomen af), moet je het Bregman, correspondent vooruitgang, nageven dat zijn visie innovatief, 
prikkelend en goed is onderbouwd. Voorts verdient hij de eer als eerste in Nederland de Franse stereconoom 
Thomas Piketty (lovend) te hebben besproken. 

Een veelgehoord bezwaar tegen Bregman en consorten is het stereotype van de studeerkamergeleerde: er worden 
boeken geciteerd, CBS-cijfers aangehaald, er is lang over nagedacht, maar uiteindelijk komen er geen nieuwe 
feiten boven tafel. Dat cliché klopt grotendeels: negen van de tien stukken van De Correspondent zijn eerder een 
filosofische dan een onderzoeksjournalistieke productie. Onderzoek is nu eenmaal duur en tijdrovend en met een 
kleine redactie van elf schrijvende werknemers en twintig freelancers levert De Correspondent al een aardige 
productie: per dag meestal twee of drie grotere verhalen, een column en nog een klein stukje. 

Sinds kort is afgestapt van het vaste ritme van dagelijks vijf nieuwe verhalen. 'We gingen ons als een soort krant 
gedragen', zei uitgever Ernst-Jan Pfauth daarover in De Morgen. Dat past niet bij een digitaal medium. De vorm 
zou juist de functie ondersteunen bij De Correspondent: alleen wat relevant is, paginavulling is niet noodzakelijk. 
Blijft de vraag wat een stuk relevant maakt. Kun je zomaar eigen onderwerpen agenderen en de actualiteit negeren 
of pikken lezers dat niet? 

Ironisch genoeg behoren drie columns van Wijnberg over de actualiteit - Zwarte Piet, Gay Pride en 'minder 
Marokkanen' - tot de tien meest gelezen stukken. Nieuws en hypes klikken nou eenmaal goed, maar voor De 
Correspondent is dat niet waarop de organisatie draait. Verdieping, daar gaat het om. Daarom is De Correspondent 
ook zo trots op de gemiddelde leestijd per artikel: 7 minuten, gemiddeld twee of drie keer zo lang als op andere 
nieuwssites (waar de berichten ook veel korter zijn). 

Zoals te verwachten viel, gingen de grote publiekstrekkers toch niet de profilerende stukken schrijven die ze 
hadden toegezegd. Een maand lang bij een asielzoekerscentrum wonen, noemde journalist Jelle Brandt Corstius 
als voorbeeld toen hem vorig jaar door Matthijs van Nieuwkerk gevraagd werd wat hij ging doen bij De 
Correspondent. Dat (of iets soortgelijks) is er niet van gekomen. Ook de beloofde bijdragen van Alexander 
Klöpping, Henk Hofland, Jeroen Smit en Joris Luyendijk bleven achterwege. Van de blikvangers leverden David 
Van Reybrouck en Joris van Casteren het interessantste werk. De laatste maakte lange reportages over kleine 
onderwerpen, zoals we van hem gewend waren bij Vrij Nederland en NRC Handelsblad. Van Reybrouck schreef 
essays over democratische vernieuwing, in lijn met zijn boek Tegen verkiezingen. 

Het medium is geen vervanging van, maar een aanvulling op het media-aanbod, heeft Wijnberg vaak gezegd. Wat 
de producties van andere media onderscheidt, blijft echter soms nog de vraag. Nu De Correspondent zichzelf 
minder hoeft te verkopen (met columns of grote namen), zou de nadruk meer op onderzoeksjournalistiek mogen 
worden gelegd. Niet om ministers te laten vallen of primeurs te scoren, maar om uit te leggen hoe de wereld écht in 
elkaar zit - daar ben je immers nooit klaar mee. 

decorrespondent.nl 
Prijzen 
De Correspondent viel het afgelopen jaar meermaals in de prijzen. Maar liefst negen prestigieuze designprijzen 
won ontwerpbureau Momkai: drie internationale Red Dot Design Awards, vijf European Design Awards en een 
Dutch Interactive Award. Maar ook de journalistieke producties van De Correspondent werden bekroond. Vakblad 
Villamedia riep Rob Wijnberg uit tot Journalist van het jaar 2013. De Vereniging Online Journalisten Nederland 
(VJON) loofde de prijs voor Beste Internetjournalistiek en de Stimuleringsprijs Digitale producties 2014 uit aan 
Maurits Martijn en Dimitri Tokmetzis voor hun stukken over digitale data en surveillance. De mini-docu over het 
eiland Lampedusa, gemaakt door videocorrespondent Morgan Knibbe, won op het filmfestival van Locarno een 
Zilveren Luipaard. 
DE participerende lezer 
De Correspondent gaat graag het gesprek met de lezer aan. Lezers kunnen tips geven voor verhalen of suggesties 
welke artikelen, rapporten en boeken te lezen. De betalende leden kunnen zelf in een label naast hun naam 
aangeven vanuit welke expertise zij reageren. In totaal hebben leden 67.262 bijdragen geschreven, waarvan 
16.429 met een expertisetitel. Drie enthousiaste lezers, Maaike de Rijk, Arjanne Aleman en Lotte de Rooij vertellen 
over hun interactie met De Correspondent. 
Maaike de Rijk, 63, invaldocent en kindercoach 

'Ik heb veel gereageerd in het eerste jaar, maar ik ga iets minderen. De gesprekken onder de artikelen van de site 
leken steeds meer op een chatsessie in plaats van een goede discussie. In een filmpje dat Ernst-Jan Pfauth 
onlangs postte, werd me duidelijk dat dat niet echt de bedoeling is. Ik maakte me daar ook schuldig aan, maar zal 
mijn leven proberen te beteren. Het is een soort verslaving geworden. Wat mensen bezielt om actief te reageren 
weet ik eigenlijk niet. Ik denk dat er een soort ijdelheid in schuilt, maar ook een gevoel van machteloosheid over 
alles wat er in de wereld gebeurt. De Correspondent geeft de lezers daarin een platform.' 

ARJANNE ALEMAN, 29, VERPLEEGKUNDIGE EN STUDENT JOURNALISTIEK 

'De verhalen van De Correspondent sluiten aan bij mijn interesse, het zijn doorgaans maatschappelijke stukken. 
Vanuit die hoek kwam ook mijn lezersvraag: hoe bewijst een asielzoeker dat hij recht op asiel heeft? Ik heb 
verhalen gehoord over geweigerde asielzoekers die niet konden aantonen dat ze waren gemarteld. Ze zitten vaak 
vol littekens, maar dat wordt door de Immigratie- en Naturalisatiedienst (IND) niet als voldoende bewijs 
beschouwd. Dat werd uitgelegd door Hemme Battjes, hoogleraar staats- en bestuursrecht.Het enige wat ik miste in 
het stuk was een asielzoeker die vertelt hoe het is om hier asiel aan te vragen. Het niveau van de reacties onder 
artikelen bij De Correspondent vind ik hoger liggen dan bij de andere media. Dat is omdat de leden moeten betalen 
om de artikelen te kunnen lezen, dat verhoogt de betrokkenheid; en je kunt niet anoniem reageren. 

Lotte de Rooij, 31, onderwijsontwikkelaar 

'Als mijn expertisetitel heb ik onderwijsantropologe opgegeven. Ik reageer het meest op stukken die over mijn 
vakgebied gaan. Het niveau van de discussies kan enorm uiteenlopen. Onlangs las ik het verhaal 'De kleine, 
ritselende revolutie van de flexwerkende pakketbezorger'. De reacties eronder vond ik veel te kort door de bocht. 
Dan grijp ik in. Correspondenten reageren zelf ook vaak, dat verhoogt de betrokkenheid bij de lezers. Ik laat alleen 
iets van me horen als ik me ergens aan stoor, of het niet eens ben met het artikel of de discussie. Het medium leent 
zich uitstekend voor dat soort interactie. Ik heb de overstap van nrc.next naar De Correspondent tegelijkertijd met 
Rob Wijnberg gemaakt. Wijnberg heeft de lijn die hij bij next inzette verder doorgetrokken, precies waarnaar ik op 
zoek was.' 
Negen van de tien stukken van De Correspondent zijn eerder een filosofische dan een onderzoeksjournalistieke 
productie 
 
Graphic

 
De redactie van De Correspondent bijeen. Op de achterste rij, vanaf links: eindredacteur Andreas Jonkers, Vera 
Mulder, Dimitri Tokmetzis, Rutger Bregman, Ernst-Jan Pfauth, redactiemanager Milou Klein Lankhorst en Sterre 
Sprengers. Op de voorste rij, vanaf links: Karel Smouter, Tomas Vanheste, stagiair Anne Schepers, redactie-
assistent Machteld Vinkenborg en Rob Wijnberg.
Foto Daniel Cohen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Journalism (94%); Nondurable Goods (62%) 
 

Industry: Media + Telecommunications (77%) 
 

Load-Date: September 25, 2014

 
End of Document





Pionier KPN stopt met vrouwenquotum
de Volkskrant
26 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 545 words
Byline: VAN ONZE VERSLAGGEVER WILCO DEKKER
Body


Verdringing allochtone man was ongewenst neveneffect 
Telecombedrijf KPN is gestopt met het voortrekken van vrouwen voor hoge functies. Bij het schrappen van het 
vrouwenquotum speelde onder meer kritiek van hoog opgeleide allochtone mannen een rol, die minder kans 
maakten omdat sommige hoge posities alleen voor vrouwen opengesteld waren. 
Dat zegt Jasper Rynders, de programmadirecteur 'social return, inclusion and diversity' van KPN, in een interview 
met het onlinemagazine Intermediair. Het vrouwenquotum bij KPN heeft vijf jaar gefunctioneerd en was bij de 
invoering baanbrekend. 

'We hebben geconstateerd dat de focus op vrouwen tot een volledige veronachtzaming heeft geleid van de hoger 
opgeleide multiculturele man', zegt Rynders. 'Gegeven de snelle verkleuring van de Nederlandse samenleving, met 
name in de grote steden waar KPN actief is, is dit een onwenselijk bijeffect. Vanuit verschillende groepen hebben 
wij te horen gekregen dat ze dit een zeer kwalijke zaak vinden', zegt Rynders. 

Het voortrekken van vrouwen werd in 2009 ingevoerd door toenmalig topman Ad Scheepbouwer. Dit omdat het 
aantal vrouwen op hoge posities bij KPN achterbleef, ondanks jarenlange goedbedoelde pogingen er iets aan te 
doen. Managers moesten voor sommige functies vrouwen voordragen. Deden ze dat niet, dan werd hun bonus 
gekort. 

Dat vrouwenquotum werd, zo blijkt nu, anderhalf jaar na het vertrek van Scheepbouwer, voorjaar 2011 onder zijn 
opvolger Eelco Blok geruisloos losgelaten. Dat kwam overigens niet alleen door de kritiek van allochtone 
potentiële toppers bij KPN. Ook bleken de aangetrokken vrouwen veelal maar weinig te verschillen van de 
mannelijke topmanagers. 

'We moesten de afgelopen jaren putten uit een beperkte groep vrouwen aangezien alle grote bedrijven in dezelfde 
vijver vissen. Uiteindelijk zie je vooral blanke, hoger opgeleide vrouwen, tussen de 40 en 50 jaar oud met dezelfde 
sociale achtergrond binnenkomen. Een aantal leek in gedrag en capaciteit erg op de mannen die er al zaten, 
inclusief hun tekortkomingen,' zegt Rynders in het weekblad Intermediair. 

'We hoopten op meer leidinggevende vrouwen die vanuit hun vrouw-zijn deels andere belangrijke waarden, 
inzichten en kwaliteiten konden toevoegen aan het bedrijfsproces.' 

Het nieuws komt op een pikant moment. De afgelopen weken bleek uit diverse onderzoeken dat het aantal vrouwen 
in de top nog steeds beperkt is, ondanks een 'wettelijk streefcijfer' van minimaal 30 procent. Vooral het percentage 
vrouwen in de raden van bestuur is met 6 procent zeer laag. Het invoeren van een verplicht vrouwenquotum staat 
daardoor weer op de politieke agenda. Volgens het schaarse onderzoek dat er is - van onder meer de Volkskrant - 
is het aantal allochtonen in het hoger management overigens nog lager: minder dan 2 procent. 

KPN heeft wel bijna 30 procent vrouwelijke commissarissen, maar geen vrouwen in de raad van bestuur; financieel 
directeur Carla Smits stapte begin 2012 op uit onvrede met de nieuwe topstructuur. Het telecombedrijf heeft 
volgens Rynders de 'eendimensionale focus op de vrouwenagenda' losgelaten en richt zich bij het diversiteitsbeleid 
nu ook op andere groepen die wel wat steun kunnen gebruiken, zoals allochtonen, mensen met een 
arbeidsbeperking of een 'andere seksuele voorkeur'. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Women (94%); Sex + Gender Issues (65%); Sex Offenses (64%) 
 

Company:  KONINKLIJKE KPN NV (93%) 
 

Load-Date: September 25, 2014

 
End of Document





Geachte redactie
de Volkskrant
26 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 697 words
Body


Syrië 
Ik heb het interview met Willem van Genugten met belangstelling gelezen ('Strikt genomen illegaal en toch legitiem', 
Ten eerste, 25 september) . Maar hanteert hij niet een te starre maatstaf? 

Ziet de hoogleraar niet een belangrijk aspect over het hoofd? Syrië is niet met een willekeurig ander soeverein land 
te vergelijken. 

Het regime van Assad heeft, zoals het er nu uitziet, alleen in de regio Damascus en omgeving nog de touwtjes in 
handen. In dit land is een bloederige burgeroorlog aan de gang met al meer dan honderdduizend doden. Daar kan 
aan toegevoegd worden dat Assad een oorlogsmisdaad, het inzetten van gifgas, tegen zijn eigen bevolking pleegt. 

De burgeroorlog heeft dusdanige vormen aangenomen dat de vraag gesteld kan worden of Assad wel het legitieme 
gezag in zijn land is. 

Bert Ten Holter, Prinsenbeek 
F16 
Ik vind het van groot politiek realisme getuigen dat het kabinet heeft besloten al die oude versleten F16's in te 
zetten en niet te wachten op onze eerste JSF. 

Anjo Clement, Leiden 
Jihadisten 
Mohamed Rabbae vindt het ondenkbaar van terugkerende Nederlandse jihadisten het Nederlandse paspoort te 
vorderen, want, zegt hij, een andere Nederlander krijgt celstraf, maar een Marokkaanse Nederlander is kennelijk 
een afwijkend soort Nederlander (Twistgesprek, O&D, 25 september). 

Ik weet niet of er in de wet sindsdien iets is veranderd, maar ik leerde ooit op school (jaren vijftig, niet zo lang na de 
oorlog) dat je je Nederlanderschap zou verliezen door in vreemde krijgsdienst te gaan. 

Het lijkt me dat dit ook opgaat voor jihadisten, of ze nou van Nederlandse, of van Marokkaans-Nederlandse komaf 
zijn, en onverschillig of ze maar één, of twee paspoorten bezitten. 

Bart Doets, Hilversum 
Kwakkelen 
In het commentaar op de beursbewegingen wordt gesteld, dat de kwakkelende euro nog dieper door de knieën is 
gegaan (Economie, 25 september). Wat een vreemde omschrijving van de goede resultaten van een doelbewuste 
actie van de ECB om de koers van de euro te drukken. 

De eurozone als geheel heeft nog steeds een overschot op de betalingsbalans. Dat leidt normaliter tot een stijging 
van de koers van de valuta en zet daarmee een rem op de export. 

De ECB heeft heel voorzichtig het middel van monetaire verruiming (oftewel: het pompen van geld in de economie) 
ingezet om de economie van de eurozone te stimuleren en tevens de koers van de euro omlaag te brengen. 

Dat kan niet te ingrijpend, want inflatieangst in Duitsland verzet zich daartegen. Maar ook deze bescheiden actie 
heeft goed uitgepakt en verdient dan ook geen honend commentaar. 

Fred de Koning, Leiden 
Vluchtelingen 
'Vluchtelingenkampen zouden zwaar op het geweten moeten drukken van degenen die een bevoorrecht leven 
hebben', zei de eerste Hoge Commissaris voor de Vluchtelingen, de Nederlander Gerrit Jan van Heuven 
Goedhart, toen hij de Nobelprijs voor de Vrede in 1955 in ontvangst nam. Deze woorden haal ik graag aan in 
reactie op de Brief van de Dag van 23 september. 

Briefschrijver F. Vlaming vraagt zich af of het asielbeleid nog wel houdbaar is. Of we als Nederland onze grenzen 
niet al hebben bereikt. Maar waar liggen de grenzen van humaniteit? 

Momenteel heeft de internationale gemeenschap te maken met de ergste humanitaire crises in jaren. Nog niet 
eerder sinds de Tweede Wereldoorlog zijn zoveel mensen op de vlucht, ontheemd, van huis en haard verdreven. In 
zijn brief noemt F. Vlaming dat niet, maar dit is wel waarover het gaat. We kunnen als klein, dichtbevolkt land 
inderdaad niet alle lasten van de wereld op onze schouders nemen. 

Maar we kunnen wel onze bijdrage leveren. Moeten wij als beschaafd land aan die bijdrage nu een grens stellen en 
onze ogen sluiten voor wat er in de wereld gebeurt? Gelukkig zien wij dat die grens voor vele Nederlanders nog niet 
is bereikt. 

Er is voldoende draagkracht en draagvlak voor het bieden van bescherming aan mensen die dat nodig hebben. 

Het is goed dat Nederland vluchtelingen een veilige plek biedt, als én voor zolang dat nodig is. Net als honderd 
jaar geleden, toen Nederland 1 miljoen Belgen opving tijdens de Eerste Wereldoorlog. Ook dat hebben we 
overleefd. 

Jasper Kuipers, adjunct-directeur VluchtelingenWerk Nederland, 

Amsterdam 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Weapons + Arms (69%); Chemical + Biological Weapons (63%) 
 

Load-Date: September 25, 2014

 
End of Document





Meer dan Magritte
de Volkskrant
26 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1953 words
Byline: DOOR KAROLIEN KNOLS FOTO'S STEFANIE GRÄTZ
Body


interview tom barman Beeldende kunst 
Muzikant en regisseur Tom Barman mocht voor een expositie in Amersfoort een selectie maken van hedendaagse 
kunst uit zijn land. Hij aarzelde geen moment. 'In Belgische kunst zit altijd een geniepig lef en zin om keet te 
schoppen.' 
Geen flauw idee, zegt Tom Barman een week voor de opening van De vierkantigste rechthoek - geen flauw idee 
hoe Nederlanders denken over Belgische kunst. 'Ik vermoed dat jullie al een tijdje in de gaten hebben dat er iets 
bijzonders gebeurt bij ons. Dat wij meer te bieden hebben dan het surrealisme van Magritte. Ik hoop echt dat ik 
jullie met mijn keuze van de sokken blaas. Dat was mijn opzet: uitpakken, het beste laten zien dat België te bieden 
heeft. Pittig en vitaal.' 

Het is hem, als voorman van popband dEUS en filmmaker, al zo vaak gevraagd: wat maakt België nou typisch 
Belgisch? Het antwoord ligt volgens Barman in eclecticisme en tegendraadsheid. 'In humor ook. En in het opene. Ik 
zie of hoor het in de pretoogjes van René Magritte, in de staalharde no-nonsense van Jacques Brel, in de 
meertalige dialecten van Raymond Goethals en in de veelzijdigheid van Hugo Claus of Victor Servranckx. Achter 
het uitgewoonde cliché van het Belgische surrealisme klopt een experimenteel hart. Altijd met een geniepig lef en 
zin om keet te schoppen.' 

Anderhalf jaar geleden kreeg hij het verzoek van Robbert Roos, hoofdcurator van Kunsthal Kade in Amersfoort, of 
hij een tentoonstelling wilde samenstellen over een eeuw beeldende kunst uit België. Barman zei direct ja. Hij wist 
ook hoe hij ging kiezen: intuïtief. 'Ik wou niet de pretentie hebben het volgens een thema te doen of op basis van 
een intellectuele smoes. Nee, gewoon: wat verleidt mij? 

'Ik heb ook geprobeerd wars te zijn van snobisme, dus je zult ook namen tegenkomen voor wie mensen uit het 
kunstwereldje hun neus ophalen. Pol Mara - gigantisch in de jaren zeventig in België, zijn werk hing in alle 
overheidsgebouwen - is de schilderachtige softseks-equivalent van Emmanuelle. Daar ga ik zeker iemand mee 
choqueren. Nou, toe maar. Ik hoop dat het een originele dynamiek geeft, anders dan wanneer er alleen een curator 
van het museum aan te pas komt.' 
Koenraad Dedobbeleer, Give Something Back to Society, 2012, hout en verf. 
Ter beschikking gesteld door (courtesy): de kunstenaar en Galerie Micheline Szwajcer. 
'Ik ben opgegroeid met kunst. Bij mijn ouders thuis hing Spilliaert naast werk van Léger en Braque, naast popart 
van Tom Wesselman. Daar werd niet gewichtig over gedaan; het was er, vanzelfsprekend. Helaas is weinig van de 
verzameling over sinds het bedrijf van mijn vader failliet ging. Bijna alles is verkocht. Een paar jaar geleden ben ik 
zelf gaan verzamelen. Voornamelijk hedendaagse kunst: Michaël Borremans, Daniel Pflumm, Michael van den 
Abeele. Mijn smaak is eclectisch. 

De ene keer appelleert een werk aan iets uit mijn kindertijd, de andere keer aan architectuur waarmee ik ben 
opgegroeid. De rode draad is: obsessie en verliefdheid. 

Kunst kopen is een stukje magie in huis halen. Ik vind het hele gedoe eromheen ook zo leuk: verleid worden, de 
twijfel, gaan we het wel met elkaar vinden, het werk en ik? 

Bij dit werk van Koenraad Dedobbeleer, een stuk hout van iets meer dan een halve meter hoog, rechtop gehouden 
door een geschilderd steuntje, kreeg ik meteen een klik met de titel: Giving something back to society. 

Ik herken daar de humor van Kamagurka in, of van Zak, onze beste cartoonist. Het is Belgisch in zijn complete 
sarcasme: dus dit geeft de kunstenaar de samenleving? Een stuk hout. Met een likje verf op dat steuntje. 

Tegelijkertijd vind ik het ook weer een mooi zichzelf relativerend gebaar. Want in die wereld van de hedendaagse 
kunst, waar heel veel rotzooi wordt gemaakt, de markt steeds belangrijker wordt en het machogedrag overheerst, 
waar je enerzijds de kunstenaars hebt die l'art pour l'art maken, anderzijds de kunstenaars met een politieke 
boodschap, komt hij met een armzalig stukje hout. Alsof Koenraad Dedobbeleer ook wil zeggen: 'We moeten ons 
ook niet te veel wijs maken. Alles wat we doen is ook maar een slag in het donker.' 
Léon Spilliaert, Spel van golven in Oostende, 1908, Oost-Indische inkt, pastel en waterverf op papier, Fibac 
Collection 
'In de nabijheid van de zee wordt veel wollig gesproken. Over de oneindigheid, de nietigheid van de mens. Daar wil 
ik me niet aan branden. Voor mij is dit schilderij: kindertijd. Op bezoek bij mijn tante in Oostende, een stad met een 
fenomenaal verleden - zoals zoveel dingen in België zwaar onderbelicht. Marvin Gaye, Pablo Picasso en Albert 
Einstein verbleven er lange tijd. 

Toen ik werd gevraagd voor deze tentoonstelling, waren Thierry de Cordier en Léon Spilliaert nummer een en twee 
op mijn lijst. Hoewel er een eeuw tussen zit, delen ze een zwaarte en somberte, een uit de klei opgetrokken 
weltschmerz die je ook bij schrijvers als Felix Timmermans en Stijn Streuvels treft. Ik val daarvoor, het is een kant 
van mijzelf die je ook hoort in mijn muziek. 

In België bestaat een magie die je nergens anders treft en die magie heeft alles te maken met de wezensvraag: wat 
zijn wij eigenlijk? Een constructie? Een samenraapsel? We zijn een klein landje gekneld tussen drie gigantische 
ego's: Duitsland, Frankrijk en Nederland. Dat is een vloek en tegelijkertijd een zegen. Nederlanders zijn veel 
rationeler dan wij en ik weet niet of dat in de autonome kunst zo'n voordeel is.' 
Guillaume Bijl: Composition Trouvée, 1990 , mixed media. Courtesy: Jos Jamar Gallery 
'Een tijdje terug was ik op atelierbezoek bij Guillaume, waar hij een hilarische en kurkdroge powerpointpresentatie 
gaf van zijn werk, kettingrokend, heel charmant, terwijl buiten een ander Antwerps icoon, de kunstenaar Waut 
Vercammen, hem stond uit te lachen - zoals vrienden dat doen. 'Guillaume! Ge zijt aan het zagen!' En dan hebben 
we het over grote kunstenaars, hè? Misschien ben ik een romanticus, maar ik zie dat niet zo snel in Parijs 
gebeuren. Laat staan in New York. 

Guillaume is bekend om zijn transformatie-installaties: in galeries en musea bouwt hij, heel nauwgezet en prachtig 
uitgelicht, alledaagse situaties na. Een autorijschool, kapsalon, toiletwinkel, beroepsheroriëntatiecentrum. Op een 
heel zachte manier houdt hij je daarmee een spiegel voor: van de veelheid en nutteloosheid van de objecten 
waarmee wij ons omringen, van de overvloed. Het is politiek geëngageerd, maar het wordt je niet door de strot 
geduwd. Bijl heeft weleens gezegd: 'Op 100 procent publiek mag je blij zijn als 5 procent je verstaat.' Ik denk dat hij 
bedoelt: is het wel zo nodig om een werk verstandelijk te begrijpen? Het mooie van zijn werk is: het verleidt je. 
Composition trouvée van vier beddenrugsteunen, het werk dat ik koos, is een beetje atypisch voor hem. Ik koos het 
omdat ik in Amersfoort geen ruimte heb om een nagebouwde autorijschool te laten zien. Maar ook omdat ik er in 
één oogopslag voor viel. Het is kitsch en toch word ik er naartoe gezogen. Het doet me lachen, het is esthetisch. 
Net als met de toiletpot van Marcel Duchamp kun je je afvragen: wat maakt dit tot kunst? Die vraag is zo lastig te 
beantwoorden. Bij mij thuis staat een microfoon van Guillaume, die ik cadeau kreeg nadat ik in 2006 een 
muziekfestival tegen extreemrechts in Antwerpen had georganiseerd. De micro van Martin Luther King heet het 
werk. Het is ook een composition trouvée. Als mensen zeggen: 'Wow, Martin Luther King? Is het echt?', dan zeg ik 
altijd: 'Dat is kunst, natuurlijk is dat echt. 
Raoul De Keyser, Zeven voor Jeanne 3, 1980, olieverf op doek 
'Op een tentoonstelling van Michael Borremans, een paar jaar geleden, kwam ik de dochter van Jan Hoet tegen. 
'Hey Tom', zei ze, 'ik hoor dat je verzamelt.' Ze werkte bij Christie's, als er eens iets was dat ik zocht, dan moest ik 
haar maar bellen. Ik had al een pint op, dus ik riep meteen: 'De Keyser, die staat al eeuwig op mijn verlanglijst.' Drie 
maanden later viel er een veilingcatalogus van naoorlogse kunst bij Christie's in de bus en daar zat-ie bij: een werk 
uit zijn serie Zeven voor Jeanne. Dat was De Keysers toenmalige galeriste. Ah man, dat is zó mooi. De Keyser is 
gewoon mijn favoriet, ik ben verliefd op zijn werk. 

Ik vind zijn kleuren prachtig en hoe hij met lijnen werkt, ik vind het prachtig dat zijn werk voor 90 procent abstract is, 
maar je er toch, om maar een voorbeeld te noemen, een voetbalveld in herkent. Het is ook zo'n beetje kapot altijd, 
het werk van De Keyser. Niet perfect. Onaf.' 
Nel Aerts, Op Kop, 2011, acryl en vuller op hout, Courtesy: de kunstenaar, privécollectie, België 
'In de catalogus bij de tentoonstelling citeer ik Magritte: 'Elk zichtbaar ding verstopt een ander zichtbaar ding', en zo 
was het met Nel Aerts, van wie ik nog nooit had gehoord. Ze werd me getipt. Dat was ook zo bijzonder aan mijn 
zoektocht het afgelopen jaar: door met museumdirecteuren, galeriehouders, verzamelaars en kunstenaars te 
spreken, werd ik regelmatig op een nieuw spoor gebracht. Ik heb er vier nieuwe werken aan overgehouden, van 
Michael van den Abeele onder anderen. 

Voor het werk van Nel moest ik gewonnen worden. Ik was bij haar op atelier en dan zie je iemands werk heel 
anders dan wanneer het in een galerie hangt. Veel prozaïscher: op de grond, tegen een bureau leunend, met een 
kalender ernaast. Ik heb foto's gemaakt die ik thuis opnieuw bekeek en toen gebeurde het dan toch: ik zag werk dat 
me misschien niet raakte vanwege de vorm, zoals in het geval van Bijls beddensteunen, maar wat toch zo krachtig 
was in zijn aanwezigheid dat ik er steeds weer naar wilde kijken. Een weerbarstige verleiding, maar, zoals we 
allemaal weten, dat zijn de beste. Zou ik het moeten vergelijken met muziek, dan zou ik zeggen: Op Kop is als een 
kort en krachtig hardcore jazznummer. Drie minuut. 

Nel Aerts wordt vertegenwoordigd door Carl Freedman Gallery in Londen. Dat zegt iets over de kwaliteit van deze 
jonge generatie kunstenaars. België zit volgens mij op een topniveau. En niet omdat het werk zo veel beter is dan 
dat wat in de jaren zeventig en tachtig werd gemaakt - met Walter Swennen, De Keyser. 

De Belgen zijn zich aan het emanciperen. Ze weten wat er te koop is en dat het gedaan moet zijn met die sorry-dat-
ik-leef-attitude die we lang hebben gehad. Ook dat is dan weer typisch Belgisch: de arrogantie, de mercantiele 
geest, die Nederlandse kunstenaars allemaal wel hebben, die is hier lang gemist. Op een enkele uitzondering na, 
Luc Tuymans. Maar dat is dan ook de rockstar der schilders.' 


De vierkantigste rechthoek, Tom Barman ziet alle hoeken van een eeuw Belgische kunst, Kunsthal Kade, 
Amersfoort, 28/9 t/m 4/1, http://kunsthalkade.nl 
Vluchtelingen WO I 
De tentoonstelling De vierkantigste rechthoek is onderdeel 
van de activiteiten in Amersfoort die herdenken dat bij het uitbreken van 
de Eerste Wereldoorlog in 1914 veel Belgen naar het noorden vluchtten. 
Het Belgiëmonument in de stad herinnert daaraan. Onder de vluchtelingen waren kunstenaars die later 
uitgroeiden tot belangrijke vertegenwoordigers van het Vlaams Expressionisme. Daarover is dit najaar een 
tentoonstelling 
te zien in het Amersfoortse museum Flehite. 
Wie is Tom Barman? 
Tom Barman is geboren op 1 januari 1972 in Antwerpen. Hij studeerde aan 
de filmschool Sint Lukas in Brussel. In 1989 richtte hij de band dEUS op, die 
internationaal doorbrak met een mengeling van blues, jazz, folk en pop. Naast dEUS werkt Barman aan 
danceproject Magnus en jazzgroepje TaxiWars. 
In 2004 regisseerde hij de speelfilm Any Way the Wind Blows, die een aantal mensen volgt op een mooie junidag in 
Antwerpen. In 2005 was hij Zomergast van de VPRO. Voor diezelfde omroep maakte hij vorig jaar Shot on 
Location: een serie documentaires over steden waar beroemde films zijn opgenomen. 
 
Graphic

 
Tom Barman bij het inrichten van zijn expositie in Kunsthal Kade in Amersfoort. 'Ik wou niet de pretentie hebben het 
thematisch te doen of met een intellectuele smoes. Gewoon: wat verleidt mij?' 
Foto Stefanie Grätz
Nel Aerts. Op Kop (2011).
Nel Aerts
Raoul De Keyser, Zeven voor Jeanne 3 (1980).
Raoul De Keyser
Koenraad Dedobbeleer, Give something back to society (2012).
Koenraad Dedobbeleer/Galerie Micheline Szwajcer
Guillaume Bijl, Composition Trouvée.
Guillaume Bijl
Spilliaert, Spel van Golven in Oostende.
Collectie:S.M.A.K
Tom Barman
Foto Stefanie Grätz
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (94%); Visual Arts (82%) 
 

Industry: Entertainment + Arts (81%); Destinations + Attractions (80%) 
 

Load-Date: September 25, 2014

 
End of Document





Terug naar de berg Sinjar
de Volkskrant
26 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Uitgelicht
Length: 534 words
Byline: TEKST EN FOTO'S EDDY VAN WESSEL
Body


Als eerste westerse fotograaf bezocht Eddy van Wessel de berg in Noord-Irak die berucht werd door de verhalen 
over duizenden yezidi's op de vlucht voor IS. Zij zaten er soms wel tien dagen lang vast zonder water of eten. Nu 
vechten ze terug. 
Bij de stoffige controlepost bij de grensrivier tussen Irak en Syrië komt een vlot aanvaren. Mijn paspoort wordt niet 
gestempeld want de grens is al maanden gesloten; officieel ben ik hier dus nooit geweest. 

Het vlot drijft naar de overkant. Ik klim omhoog naar de weg en krijg een lift. Slingerend langs stilstaande ja-
knikkers bereik ik het Nowroz-vluchtelingenkamp. Hier zitten zo'n achttienduizend yezidi's die vorige maand aan 
Islamitische Staat (IS) en de dood ontkwamen door naar Syrië te vluchten. 

Omdat de chauffeur die me zou brengen het toch te gevaarlijk vindt, huur ik een Syrische taxi, met een tolk en een 
lokale gids. Want de 'veilige' route naar de bergen van Sinjar verandert dagelijks, afhankelijk van de gevechten met 
IS. Een verkeerde afslag kan fataal zijn. 

Guerrilla's van de Syrische tak van de Koerdische afscheidingspartij PKK bewaken deze corridor. Vanaf de heuvel 
wijst een machinegeweer naar ons. De schutter zwaait vriendelijk. 'Welcome to Iraq', zegt de tolk opeens, ergens 
op de zandvlakte. We laten Syrië achter ons. De bergketen van Sinjar komt dichterbij. 

Dan staan opeens auto's schots en scheef langs de weg, soms met de deuren open. Stille getuigen van de paniek 
van de yezidi's die verder omhoog vluchtten voor IS. De persoonlijke bezittingen die overal liggen, kan ik niet 
fotograferen. De beklemming van de tragedie is te groot. 

Hoog in de Sinjarbergen ligt een heilige yezidi-tempel die is veranderd in een legerbasis, omringd met prikkeldraad. 
Er wonen veel vluchtelingen, was hangt over de rand van de tempel. 

Hier kijk je uit op de stad Sinjar vanwaar vele duizenden de bergen invluchtten en pas na hulp van buitenaf konden 
ontsnappen. Vrijwel alles in de vallei beneden valt onder controle van IS. 

Als de zon bijna is ondergegaan, komen guerrilla's aanlopen met een meisje. Ze blijkt aan IS te zijn ontsnapt en 
misbruikt als seksslavin. Spreken kan ze niet meer. Ze wordt huilend meegenomen. 

De volgende morgen maken we aan de andere kant van de berg kennis met een heel ander leger: dat van Haider 
Qasim, dat tweeduizend yezidi-strijders telt. IS komt elke dag met zware wapens, zijn mannen schieten verspreid 
vanuit de huizen terug, zegt hij. 'Nu hebben we enkele lege dorpen onder controle en we nemen kazernes van het 
Iraakse leger in.' 

Ik ga mee naar het dal. Op een uitgebrande legerbasis staat een op IS buitgemaakte Hummer onder een zeil. 
Haiders legertje durft hem niet te gebruiken uit angst voor Amerikaanse luchtaanvallen. Ze willen hem 
overschilderen. 

's Ochtends zijn er beschietingen, waarna een auto arriveert met twee IS-leden in de achterbak. Ze zijn 
geblinddoekt en met hun handen op de rug geboeid. Ze gaan voor verhoor mee naar Noord-Irak. De wagens 
worden ingeladen met wapens en manschappen die ons door de corridor moeten leiden. 

Als de colonne passeert, zwaait de man op de heuvel wederom vriendelijk vanachter zijn machinegeweer. 
'Welcome to Iraq', zegt de tolk opeens, ergens op de zandvlakte 
 
Graphic

 
Een meisje dat door Islamitische Staat is gebruikt als seksslavin heeft weten te ontsnappen en wordt opgevangen 
door een yezidivrouw. Spreken kan ze niet, alleen huilen.
eddy van wessel
Een yezidi ontwaakt in de vallei van het Sinjargebergte met zijn geweer naast zich.
eddy van wessel
Twee gevangengenomen leden van IS worden geboeid en geblinddoekt afgevoerd voor verhoor.
eddy van wessel
Soldaten uit het vrijwillige yezidi-leger nemen posities in tegen IS in een verlaten gebouw.
eddy van wessel
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Terrorist Organizations (90%); Chemical + Biological Weapons (69%); 
Mountains (62%) 
 

Load-Date: September 25, 2014

 
End of Document





Cybersoldaten klaargestoomd voor de aanval
de Volkskrant
26 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1604 words
Byline: VAN ONZE VERSLAGGEVER MICHAEL PERSSON
Body


Reportage Defensie Cyber Commando 
In Delft worden veertien mannen opgeleid tot militair hacker in het nieuwe Defensie Cyber Commando. De vraag is 
hoever zij mogen gaan met hun digitale wapens. 
De luxaflex is gesloten en de veertien mannen in het lokaal hebben geen achternaam. Op de computers voor hen 
rollen letters en getallen en symbolen voorbij. Een docent voor de klas zegt iets over prefetch files en dat het zo fijn 
is om aan de hand daarvan precies te weten wat er op de computer is gebeurd. 'Dit gaan jullie nog vaak gebruiken.' 

De veertien mannen in het gebouw langs de snelweg in Delft vormen de voorhoede van het Defensie Cyber 
Commando, dat donderdag is opgericht. Sinds mei zitten ze hier, geselecteerd uit vierhonderd gegadigden, om in 
een jaar te worden opgeleid tot iets wat je cybersoldaat zou kunnen noemen. Militaire hacker. De mannen van het 
zogeheten 'vijfde domein', naast land, zee, lucht en ruimte. 

Ze zijn er voor de verdediging, maar zeker ook voor de aanval. 

'Andere landen doen daar een beetje geheimzinnig over', zegt Jakko, een marineofficier van 41, die straks als 
cyberexpert missies hoopt voor te bereiden. 'Nederland is een van de weinige landen die ervoor uitkomen dat het 
ook offensieve bedoelingen heeft.' 

Ze hebben gemiddeld iets korter haar en iets bredere schouders dan de mannen die je normaliter tegenkomt in het 
gebouw van computerbeveiligingsbedrijf Fox-IT, dat de opleiding verzorgt. En ze hebben gemiddeld iets langer 
haar en iets smallere schouders dan de mannen die je normaliter tegenkomt bij de legeronderdelen waar ze 
vandaan komen. In de ogen van klassieke nerds zijn het militairen, in de ogen van klassieke militairen zijn het 
nerds. 

Ze dragen gewoon een spijkerbroek en t-shirt of een overhemd. Donderdag, bij de officiële opening van hun nieuwe 
onderdeel in Den Haag, moesten ze wel weer 'hun pakkie' aan. Even wennen, zegt Jakko. 'In de klas hebben we 
nooit een uniform aan. We delen een passie, het maakt niet uit wat iemands rang of afkomst is. De 
bevelsstructuren gelden hier niet.' 

Ze zijn anders dan gewone militairen, had kolonel Hans Folmer al gezegd, de bonkige leider van de Taskforce 
Cyber die kwartier heeft gemaakt voor het nieuwe commando. 'Het is een speciaal slag volk. Ze hebben gedegen 
kennis, analytisch vermogen, zijn creatief, puzzelaars. Die competenties zijn belangrijker dan klassieke militaire 
competenties. Daar zullen we ons als Defensie aan moeten aanpassen. Als ze een keer om tien uur 's ochtends 
komen aanzetten: so be it.' 

Dat een conflict zich kan uitstrekken tot cyberspace, werd zeven jaar geleden duidelijk toen Estland door Rusland 
werd aangevallen omdat het een soldatenstandbeeld wilde verplaatsen. De aanval was volledig virtueel: met 
zogeheten ddos-aanvallen werden de websites van banken en overheidsinstellingen dagenlang platgelegd. Als 
reactie daarop zette de NAVO in de Estse hoofdstad Tallinn een Cyber Defence Centre neer, waar ze begonnen na 
te denken over de verdediging tegen dit soort aanvallen. 

Sindsdien is het niet minder geworden. Ook zonder openlijke ruzie vinden er voortdurend computerinfecties plaats 
door 'statelijke actoren'. Voor Nederland noemt het National Cyber Security Center in zijn laatste dreigingsbeeld 
Rusland, China en Iran, als belangrijkste verdachten, die het gemunt zouden hebben op grote bedrijven en de 
ministeries van Defensie en Buitenlandse Zaken. Vorige week werd bekend dat Chinese hackers gericht op zoek 
zijn naar zwakke plekken in de militaire logistieke keten van bijvoorbeeld de Verenigde Staten - precies zoals de 
kolonels Qiao Liang en Wang Xiangsui in 1999 uit de doeken deden in hun boek 'Unrestricted Warfare', de nu 
officieuze militaire lijn van de Chinezen. 

Een van de taken van de cybercommando's is om Nederland daartegen te verdedigen. Maar mogen ze, gezien de 
Nederlandse offensieve strategie, zelf ook op zoek naar de zwakke plekken bij mogelijke tegenstanders? 

Wat de cybermilitairen precies gaan doen is nog niet duidelijk. Een langverwachte 'cyberdoctrine', vorig jaar door 
minister Hennis-Plasschaert van Defensie aangekondigd, is uitgesteld tot 2015. Op het ministerie zijn ze wel bezig 
met het uitdokteren van 'inzetscenario's', zei de minister in mei tegen de Tweede Kamer. 'Daar moeten we mee 
gaan oefenen. Maar dat staat echt nog allemaal in de kinderschoenen.' 
Achterdeurtjes 
Bij de opleiding van Fox-IT in Delft krijgen ze het aanvallen niet expliciet geleerd, zegt Ronald Prins, oprichter en 
mededirecteur van het bedrijf. 'Onze slogan is: for a more secure society. Dan zou het een beetje gek zijn als je 
tegelijkertijd achterdeurtjes gaat benutten om in te breken in andermans netwerken. Ik heb overal ter wereld 
klanten, ik zou niet kunnen uitleggen dat wij militairen opleiden die wellicht bij hen proberen binnen te komen.' 

Maar het is een vage grens. 'Wij leren niet om allerlei digitale wapens in elkaar zetten', zegt hacker-in-opleiding 
Bram (34). 'Maar we leren wel hoe anderen ze in elkaar zetten.' Prins: 'Natuurlijk kun je die kennis offensief 
gebruiken.' De echte malware zal straks echter waarschijnlijk binnen het Defensie Cyber Expertise Centrum worden 
ontwikkeld, dat inmiddels ook is opgericht. In Portugal zal vanaf 2017 een NAVO-opleidingscentrum staan. 

Wie met de hackers of opleiders praat, krijgt zo wat 'inzetscenario's' te horen. Als je met een peloton 's nachts een 
stad binnenrijdt, zou het handig zijn om met één druk op de knop het licht uit te doen. Of om een gsm-mast uit te 
schakelen, om te voorkomen dat lokale opstandelingen je komst doortwitteren en op internet zetten. Of om een 
wapensysteem digitaal onklaar te maken. 'Liever dat dan er een bom op gooien', zegt Prins. 

Wat mag dan wel, wat mag dan niet? In Breda loopt een groepje officieren met dikke ordners onder de arm binnen 
in een lokaal van de Faculteit Militaire Wetenschappen van de Nederlandse Defensie Academie. Voor de klas staat 
kolonel Paul Ducheine, ooit begonnen bij de genie, nu universitair hoofddocent cyberwarfare. 'Er zijn spelregels 
voor een cyberoorlog. Je hebt het oorlogsrecht, en de specifieke rules of engagement die bij een bepaalde operatie 
horen. Die regels heb je ook bij een conventionele oorlog.' 

Dat oorlogsrecht moet echter wel vertaald worden naar de digitale wereld, en die vertaling is niet eenduidig. 
Daarvoor hebben westerse experts de 'Tallinn Manual' opgesteld. Daarin wordt voor de cyberwereld onder meer 
omschreven wat beschermde objecten zijn en wat beschermde personen zijn - begrippen die ook in het normale 
oorlogsrecht voorkomen. 'Maar wat doe je bijvoorbeeld met data?', vraagt Ducheine zich af. 'Vormen digitale 
gegevens een object of niet? Dat heeft nogal consequenties, want de data van bijvoorbeeld een ziekenhuis zijn 
essentieel.' 

Ook lastig: deelnemers aan een conflict mogen volgens het oorlogsrecht worden uitgeschakeld. Maar wie nemen er 
eigenlijk deel aan een cyberconflict? In de digitale wereld kunnen er heel veel deelnemers bij komen. Degene die 
twittert dat hij een tank ziet rijden, en degene die dat bericht leest, en die dan misschien een vriend met een 
granaatwerper waarschuwt - en het telecombedrijf dat al deze communicatie faciliteert. Sommige van die 
deelnemers kunnen in een heel ander land zitten. Mag je die uitschakelen? Wat is de nevenschade? Is dat 
proportioneel? 'Ik ben ervan overtuigd dat het oorlogsrecht voldoet', zegt Ducheine. 'Alleen moet je je er wel in 
oefenen.' 

Cruciaal, zegt cybersoldaat-in-opleiding Bram in Delft, is de 'intel'. Inlichtingen. 'Je zoekt naar kwetsbaarheden, die 
je zo precies mogelijk moet analyseren. Als je een virus loslaat op een netwerk dat je niet kent, weet je ook niet wat 
de gevolgen zullen zijn buiten dat doelwit. Je kunt als Nederland niet maken dat een ziekenhuis per ongeluk plat 
gaat. Daarom moet je een zo goed mogelijke indruk hebben van het doel dat je wilt aanvallen, om de nevenschade 
zo veel mogelijk te beperken.' 

Daarmee is in Nederland een groeiende rol weggelegd voor de Militaire Inlichtingen- en Veiligheidsdienst (MIVD), 
die, ook zonder expliciete oorlog, in vijandelijke systemen moet gaan rondneuzen om op zoek te gaan naar zwakke 
plekken. 
Inlichtingen 
De cybercommando's worden daarom in vredestijd tewerkgesteld bij de MIVD, om pas bij conflicten te worden 
ingezet door het DCC. Er komt een muur tussen de twee diensten, zegt kolonel Folmer, maar het wordt wel een 
muur met een deurtje erin. Die rol- en werkverdeling is opmerkelijk: want het cybercommando gaat over 
oorlogshandelingen, en de MIVD gaat over inlichtingen. Normaal gesproken hebben die twee niets met elkaar te 
maken: ze hebben verschillende rechtsgrondslagen en andere bevoegdheden. Die strikte scheiding wordt dus 
opgegeven, zoals dat ook bij de Amerikaanse inlichtingendienst NSA is gebeurd. 'Zo raar is dat niet', zegt Folmer. 
'De brandweer heeft ook geen eigen blushelikopters. Het is een kwestie van efficiëntie.' 

Prins heeft zijn twijfels. 'Vroeger had je een duidelijke scheidslijn. Dit wordt een organisatorische uitdaging. Stel: je 
wilt bij de vijand iets uitschakelen en dan blijken die inlichtingenjongens daar allang binnen. Dan wordt het 
verleidelijk om hen op de knop te laten drukken.' 

Hennis erkende in mei zelf dat nog niet echt duidelijk is waar de verantwoordelijkheden liggen. 'Waar ligt de grens? 
Die is best schimmig.' 

We zullen het in de praktijk moeten leren, zeggen Jakko en Bram. 'Dit is een nieuw terrein.' 
Cybermilitairen zijn apart volk. Soms komen ze om tien uur 's ochtends aanzetten. So be it (Hans Folmer Taskforce 
Cyber) 
Liever een wapensysteem digitaal onklaar maken, dan er een bom op gooien (Ronald Prins Directeur Fox-IT) 
 
Graphic

 
Een groep militaire hackers wordt opgeleid in Delft bij computerbeveiligingsbedrijf Fox-IT tot de voorhoede van het 
Defensie Cyber Commando.
Foto Julius Schrank
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Defense Departments (94%); Armed Forces (71%); Weapons + Arms (69%) 
 

Load-Date: September 25, 2014

 
End of Document





PvdA wil bij nader inzien toch wel praten over de tolk, eh... de tolken
de Volkskrant
26 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 491 words
Byline: VAN ONZE VERSLAGGEVER ARIEJAN KORTEWEG
Body


'D66 wil hier op schandalige wijze de rechtsstaat met voeten treden. In een land waar politici het lot van individuen 
bepalen, moet je niet willen wonen.' Diederik Samsom, leider van de PvdA, gebruikt zware woorden om het debat 
over de asielaanvraag van de Afghaanse tolk Abdul Ghafoor Ahmadzai te veroordelen. De kern van zijn bezwaren: 
over het lot van individuele asielzoekers moet je als Tweede Kamer geen uitspraken willen doen. 

Klinkt logisch. Toch stemde de fractie van de PvdA donderdag in met een voorstel van D66-Kamerlid Sjoerd 
Sjoerdsma dat waarschijnlijk al volgende week tot zo'n debat zal leiden. Terwijl het een dag eerder nog een 
procedureel handigheidje inzette om datzelfde debat te voorkomen. 

Ahmadzai is een van de meer dan honderd tolken die in Afghanistan voor het Nederlandse leger hebben gewerkt. 
Een deel van hen kwam uit Nederland, anderen, zoals Ahmadzai, waren in Afghanistan geworven. 

Zijn verhaal kwam de afgelopen weken via de media naar buiten: hoe zijn broer door de Taliban werd vermoord, 
hoe hij zijn land ontvluchtte, zijn vier dagen oude zoontje achterliet en in Noorwegen terechtkwam waar hij asiel 
aanvroeg. Toen dat geweigerd werd, klopte hij in Nederland aan. Een petitie om hem hier asiel te verlenen kreeg al 
bijna 12.000 ondertekenaars. 

Sjoerdsma, die als diplomaat in Afghanistan heeft gewerkt, trok zich het lot van de tolk aan. En stuitte op 
tegenstrijdige verklaringen van bewindspersonen. Enerzijds is er minister Hennis van Defensie, die vindt dat wie 
zijn leven voor Nederland in de waagschaal stelt, op onze steun moet kunnen rekenen. Anderzijds staatssecretaris 
Teeven van asielzaken, die hem terug naar Noorwegen wil sturen. 

'Hier spreekt de regering met twee monden', constateert Sjoerdsma. 'Ik zeg niet dat hij automatisch asiel moet 
krijgen. Maar er moet zorgvuldig naar gekeken worden. Dit lijkt mij een pijnvrij debat.' Zijn voorwaarde: ook Teeven 
moet aan zo'n debat meedoen. 

Dinsdag nog leek die debataanvraag zowat Kamerbreed gesteund te worden. Een dag later blijkt de steven 
gewend. VVD en PvdA stuurden elk vijf Kamerleden naar de commissie voor Defensie om een debat met Teeven 
te voorkomen - allemaal parlementariërs die daar doorgaans hun neus niet laten zien. Sjoerdsma zag het meteen: 
'Wat ik wil gaat niet gebeuren.' 

Een dag later blijkt alles toch weer anders. De PvdA gaat door de bocht. Dat het knarsend gebeurt, maakt voor het 
resultaat niet uit. 'We hebben gisteren geprobeerd de andere partijen te overtuigen', constateert Samsom. 'Dat is 
kennelijk niet gelukt. Gaat het alleen over dit individuele geval, dan wordt dat debat een wanstalige vertoning. Maar 
een debat over regeringsbeleid ten aanzien van tolken moet kunnen.' 

Hoe ingewikkeld zo'n debat kan worden, wordt donderdag zichtbaar. Als de naam van de tolk valt, grijpt de 
kamervoorzitter in: 'Gelieve geen namen te gebruiken van mensen die niet kunnen deelnemen aan het debat.' Een 
schimmenspel kondigt zich aan. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (93%); European Union (88%); Justice Departments (82%); Immigration Law (78%); 
International Relations (75%); Religion + Spirituality (71%); Verdicts (71%); Nuclear Science (69%); Foreign Policy 
(69%); Trademarks (69%); Peace Process (67%); Corrections (67%); Rule Of Law (64%); Estate, Gift + Trust Law 
(63%); Christians + Christianity (61%); Freedom Of Religion (61%); Muslims + Islam (61%) 
 

Load-Date: September 25, 2014

 
End of Document





De verlosser is terug, wijzer en rijper
de Volkskrant
26 september 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 902 words
Byline: VAN ONZE CORRESPONDENT, PETER GIESEN
Body


Reportage -- De terugkeer van Nicolas Sarkozy 
Bij zijn eerste campagnebijeenkomst gisteren werd Nicolas Sarkozy binnengehaald als de man die Frankrijk weer 
tot leven kan brengen. 'Moet je kijken hoeveel mensen hier staan!' 
'Nicolas Sarkozy, we hebben jouw energie nodig! Jij bent de chef die orde op zaken gaat stellen!', zegt de 
burgemeester van Le Touquet, die als feestspreker het voorprogramma mag verzorgen. Dan komt de verlosser zelf 
binnen, onder luid gejuich van zijn aanhangers. 'Nicolas, Nicolas, Nicolas!', scanderen ze, en: 'Sarko président, 
Sarko président!' 

Nicolas Sarkozy is helemaal terug. Gisteren hield hij de eerste publieke manifestatie in zijn campagne om voorzitter 
van de UMP te worden. Hij sprak in een sporthal in Lambersart, een voorstad van Lille, tussen de treurige torenflats 
van een net opgeknapte achterstandswijk. De locatie hoort bij het imago van de nieuwe Sarkozy: wijzer, rijper en 
nederiger. Minder show, minder blingbing. Een man die zijn lessen heeft geleerd. 

De sporthal zat bomvol, waardoor de organisatoren een enorm tv-scherm moesten plaatsen in het naastgelegen 
park. In totaal zou Sarkozy vierduizend mensen hebben getrokken, onder wie opvallend veel jongeren die op de ex-
president zijn afgekomen. 'Moet je kijken hoe veel mensen hier staan!', zegt manager Cécile Vindenet (42). 'De 
Fransen hebben behoefte om weer in iemand te geloven. Sarkozy is zo veel beter dan de anderen. Hij is de man 
die Frankrijk uit de crisis kan halen.' 

Het verlangen naar een chef, dat is iets wat veel aanhangers delen. Iemand die orde op zaken stelt in zijn eigen 
partij - de door ruzies en financiële schandalen verziekte UMP, en daarna in heel Frankrijk. 'Door Sarkozy kan 
rechts terugkeren als kracht in de Franse samenleving', zegt student Christophe Giboz (23). 'Hij is toch de man die 
Frankrijk weer tot leven kan brengen', meent gemeenteambtenaar Christophe Dumont (46). 'Hij is een echte leider'. 
Of, zoals vertegenwoordiger Stéphane Dumortier (52) stelt: 'Veel meer dan andere politici is Sarkozy gemaakt uit 
het materiaal waar je een nummer 1 van maakt.' 

Zijn zwakke punten zien ze ook wel. 'Sarkozy de verlosser is een mediaverhaal', vindt Giboz. Maar over een ding 
zijn ze het roerend eens: Sarkozy steekt er ver bovenuit, met zijn persoonlijkheid, zijn energie, zijn dadendrang, zijn 
wilskracht. 

In de media is de terugkeer van Sarkozy veel vergeleken met die van Charles de Gaulle, de oorlogsheld die in 1958 
weer op het toneel verscheen als redder des vaderlands, de enige man die de oorlog in Algerije kon beëindigen. 

Tijdens de manifestatie van gisteren werd niet geheel toevallig opgemerkt dat Lambersart vlakbij De Gaulles 
geboorteplaats Lille ligt. Sarkozy grijpt duidelijk terug op de gaullistische traditie. Net als De Gaulle streeft hij naar 
rassemblement, het samenbinden van de Fransen door een charismatische leider die het gekonkel van de politici 
weet te overstijgen dankzij een welhaast mythische band met het volk. Hij wil de UMP opheffen, om plaats te 
maken voor een 'politieke formatie van de 21ste eeuw', die de 'achterhaalde' kloof tussen links en rechts moet 
overwinnen. 

Nicolas Sarkozy is wel een beetje een vreemde messias, zoals de historicus Jean Garrigues opmerkte. De Gaulle 
was een oorlogsheld, wiens reputatie in 1958 nog geheel intact was. Het imago van Sarkozy is allerminst 
onbezoedeld, mede doordat hij verwikkeld is in een reeks justitiële zaken. Bovendien was Sarkozy als president 
een splijtzwam die veel Fransen irriteerde door zijn incoherente stijl, zijn patserige imago en zijn harde taal jegens 
immigranten. Kan de controversiële Sarkozy terugkeren als bindende persoonlijkheid? Onder de kiezers op rechts 
is hij enorm populair, maar 55 procent van de Fransen zit niet op zijn terugkeer te wachten, bleek uit een recente 
peiling. 

Gisteren pleitte hij voor liberale hervormingen en een kleinere overheid. Maar in 2007 beloofde hij al dat zijn 
presidentschap een rupture zou zijn, een breuk met oude ideeën en gedachten. Er kwam weinig van terecht. 
Waarom zou hij deze keer wel slagen? 

'Zijn presidentschap was niet zo'n succes. Hij heeft minder hervormd dan hij had moeten doen', zegt Cécile 
Vincendet. 'Hij had de pech dat in 2008 de eurocrisis uitbrak. En het is heel moeilijk om in Frankrijk iets te 
veranderen. Ik denk dat hij zijn lessen heeft geleerd en een tweede kans verdient.' 

Het parcours van Nicolas Sarkozy 

Op papier heeft Sarkozy goede kansen om in 2017 de nieuwe Franse president te worden. Eind november zal hij 
ongetwijfeld tot voorzitter van de UMP worden gekozen. Eind 2016 volgen de voorverkiezingen voor de 
centrumrechtse kandidaat voor het presidentschap. Op dit moment is Sarkozy de grote favoriet onder de UMP-
aanhang. Met 65 procent ligt hij ver voor op zijn rivalen Juppé (23 procent) en Fillon (7 procent). In mei 2017 wordt 
de president gekozen. De socialistische kandidaat lijkt bij voorbaat kansloos, tenzij de economie op wonderbaarlijke 
wijze aantrekt. Een tweede ronde tussen Sarkozy en Marine Le Pen is heel goed denkbaar. Normaal gesproken 
zou Sarkozy die moeten winnen. Het enige gevaar voor Sarkozy: veel linkse kiezers hebben zo'n hekel aan hem 
dat ze wellicht niet te hulp schieten tegen Le Pen, zoals ze in 2002 massaal Chirac steunden tegen Jean-Marie Le 
Pen. 

Stéphane Dumortier vertegenwoordiger van een bedrijf voor liften 
Sarkozy is gemaakt uit het materiaal waar je een nummer 1 van maakt 
 
Graphic

 
De voormalige Franse president Nicolas Sarkozy arriveert in Lambersart voor zijn eerste campagnebijeenkomst 
voor het voorzitterschap van de UMP.
Foto AFP / Philippe Huguen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Arrests (94%); Police Forces (82%); Heads Of State + Government (75%); Nationalization (75%); Riots 
(63%); Children (63%); International Relations (63%); Labor Force (63%); Labor Unions (63%) 
 

Load-Date: September 25, 2014

 
End of Document





Heel anders dan olielekken zoeken op de Noordzee: 'Dit zijn mensen'
de Volkskrant
27 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 2134 words
Byline: DOOR TOINE HEIJMANS
Body


Speuren naar migranten 
De Nederlandse kustwacht zoekt boven de Middellandse Zee naar bootvluchtelingen. Een half gezonken blauwe 
rubberboot: waar zijn de opvarenden? Zijn ze dood? Zijn ze gered? 
Iedereen heeft zijn eigen taal, en in het Nederlandse kustwachtvliegtuig dat langs het Libische luchtruim scheert 
gaat het in de eerste plaats over 'contactjes'. Dan verstrakken de gezichten. Contactje op negen uur: vissertje. 
Contactje op elf uur - is dat een nieuwe, jongens? Ja dat is een nieuwe. Gaan we lager vliegen, en twee keer 180 
graden draaien. Ja, we hebben hem visueel. 

Blauwig drijft de rubberboot op de Middellandse Zee, de kont omhoog, de rest gezonken. De motor verdwenen. 
Geen lijk of levend mens te zien; het verhaal dat erbij hoort, is vertrokken met de passagiers. Zijn ze dood? Zijn ze 
gered? Zijn ze overgestapt? Zijn ze overvaren? Hebben ze zelf het mes erin gezet? 

Het enige wat je kunt doen, in een vliegtuigje driehonderd voet boven warrig water, is goed kijken en foto's maken. 
Raampje open, camera naar buiten. Nog een keer erlangs. Positie noteren. Zodat iedereen straks weet dat daar 
een migrantenbootje drijft: achtergelaten vuilnis van een wereldprobleem. 

Vijf mannen in pilotenoveralls, en onder hen de zeestraat tussen Afrika en Europa. De migrantensnelweg - je weet 
dat er mensen in nood zijn, maar waar? 

Marcel zit achter zijn schermen in de NCG-03, een rood-wit-blauwe hoogdekker met KUSTWACHT erop in 
kapitalen, en noteert de coördinaten. Hij is luchtwaarnemer van de Koninklijke Marechaussee, en zoekt nu al vier 
weken lang bijna elke dag, vier uur per dag, naar migrantenbootjes. Langer moet je dat niet doen, dan ga je roze 
olifanten zien, zeggen ze aan boord. Elke witte, uitwaaierende golftop kan een contactje zijn. Elk contactje kan een 
bootje zijn. Elk bootje kan tachtig mensen zijn. Of meer. En nu je toch meevliegt: alle ogen kunnen we gebruiken, 
ook de jouwe. 'Dus zie je iets, roep dan heel hard 'mark', ook al is er geen Mark aan boord.' 

Ze vliegen over het kwadrant dat ze is toegewezen: van hun basis, op het Italiaanse vakantie-eiland Pantelleria, 
eerst langs de kust van Tunesië, dan om de oost langs het gesloten Libische luchtruim, dan zigzag terug. Voorin 
twee piloten van de luchtmacht (Ruud en Kjeld), halverwege de luchtwaarnemers (Marcel en Gert) en achterin de 
Italiaanse liaison (Mario). Mario vertelt over zijn ervaringen met migrantenbootjes, als kustwachtman op 
Lampedusa. Dan betrekt zijn gezicht. Gingen ze met de helikopter naar die plek, vierhonderd lijken in het water. 
Ook kinderen, zegt hij: dood. 'Dat was de apocalyps.' Daar ben je dan met je helikopter, in je uniform, een pion in 
een telkens van regels veranderend schaakspel. 

Mario zegt: 'Mensen begrijpen niet wat het met je doet.' 

Dat ongeluk, oktober 2013, was voor de Italianen reden een marineoperatie te beginnen voor de Libische stranden, 
de plek waar tienduizenden wachten op een overtocht. Die operatie heet Mare Nostrum - 'onze zee'. Maar met vijf 
oorlogsbodems redden ze het niet. Italië wil hulp van de Europese Unie, en krijgt dat onder meer in de vorm van dit 
vliegtuig en van deze Nederlanders. Ze spotten bootjes die door de Italiaanse barrière zijn gekomen en redden als 
dat nodig is. 

Over het algemeen is dat altijd nodig. 
Rode rubberboot 
In een kantoortje op het kleine vliegveld van Pantelleria hangen aan een blinde muur de foto's van wat ze de 
afgelopen weken gevonden hebben - 'noem het maar geen wall of fame'. Verlaten boten, sommige met SAR erop 
geschreven, search and rescue, ten teken dat de passagiers zijn gered. Ze vonden ook een volle. Een heel volle 
rode rubberboot. 

Ruud zegt: 'Elke keer dat je vliegt, hoop je dat je niks mist. En dat je het verschil kunt maken. Wat we hier doen is 
een heel mooie internationale samenwerking. Wat er op mondiaal niveau verder mee gebeurt, laat ik graag aan de 
grote filosofen over.' 

Marcel zegt: 'Je weet niet wat er achter zit. Je weet alleen dat het mensen zijn die niet voor hun lol oversteken.' 

Normaal vliegt Marcel als algemeen opsporingsambtenaar van de marechaussee over de Noordzee, op zoek naar 
olievlekken en milieudelicten. Nu is hij mission commander in een wildwestgebied. Het werk is hetzelfde, het gevoel 
anders. 'Wat we nu zoeken, zijn mensen', zegt hij. 'En je bent zelf ook een mens.' 

Linkermotor start. Rechtermotor start. Pantelleria 08.12 uur UTC: de Netherlands Coast Guard 03 is in de lucht. 

800 voet. Door de ochtendnevel prikt het patroon van de golven. Koppen erop: het waait. Daar springt een dolfijn. 
Die witte dingen met een staart eraan: vissersboeien. Die drijvende plakkaten: zeeschildpadden. De morfologie van 
de zee is eenvoudig. Marcel en Gert zoeken met adelaarsogen naar afwijkingen van het normale. 

Ze beschikken over hoogtechnologische apparatuur, uit te lezen op beeldschermen voor hun neus: de FLIR-
camera. De SLAR-radars aan weerszijden. Maar geen FLIR of SLAR kan het menselijk oog en het menselijk gevoel 
verslaan. Dus kijk goed door de ramen en blijf kijken 'tot je roze olifanten ziet'. 

Contactje op twee uur. Vissertje. Contactje op drie uur, noordgaand. Dat is een coaster. Contactje op half elf - vier 
mijl, koersje 120. Yes: ook een vissertje. Met een bijboot, zie je hoe klein? Dat zoeken we dus. Zo klein dat ze 
verdwijnen in het blauw van de zee, water dat het zonlicht blikkerend weerkaatst. Contactje op de neus: 
containerschip. Marcel zegt: 'We rapporteren alleen de vessels of interest.' 

'Mensen, over zeven minuten wordt er koffie geserveerd.' Gert serveert de koffie, Italiaanse cake erbij. Daar rechts: 
een spoortje. Klein contactje op negen uur, roodoranje, drifting target. 180 graden zwiept het vliegtuig rond, niks. 
180 graden zwiept het weer terug, nee, weer niks. Is misschien een vissersnet geweest. 

Allemaal een headset op, microfoontje voor de mond: stemmen en mededelingen door elkaar. 

Alle noodkanalen op de radio staan aan. Mario belt achterin met Rome, of met Lampedusa. Er is een 
migrantenboot gezien, zegt hij. '39 mensen erop.' Maar die is te ver, die is al helemaal bij Sicilië. Ze zullen die 
mensen aan land brengen, en dan naar de vreemdelingenkampen, zoals ze altijd doen. 

Grensbewaking - het woord is eigenlijk verkeerd, zegt Marcel. 'Het is geen tegenhouden wat we doen.' Het is kijken 
wat er gebeurt, welke migratiestromen er zijn. En we redden als dat nodig is - er zijn vlotten aan boord die we 
kunnen droppen zodat de mensen blijven drijven. Hij zegt: 'We sturen niemand terug naar Libië. Grensbewaking is: 
weten wie de grens passeert.' 

Wat we doen, zegt Kjeld, 'neigt nu meer naar hulp'. 

Eén boot hebben ze gered, vorige week, die rode van nog geen tien meter lang. Die had nog tachtig mijl te gaan tot 
Lampedusa. Een hele hoop mensen bijeengepakt. 'Vanuit de lucht dachten we er 75 te tellen', zegt Ruud. Het 
bleken er 92. Jonge mannen, een paar vrouwen onder wapperende doeken. De schipper zoals altijd netjes onder 
een sjaal verstopt, zodat hij onherkenbaar blijft. Als de reis voorbij is, doet de schipper zijn sjaal af en mengt zich 
onder de migranten zodat niemand weet wie de boot heeft bestuurd. Dat is het spel , een ruig en meedogenloos 
spel van criminele reisagenten die miljoenen verdienen en het geen zier interesseert of die boot de overkant haalt. 
Want er is contant vooruit betaald: 1.000 tot 1.500 dollar voor een overtocht. 

Op die rode rubberboot begonnen ze 'te wuiven en te doen', toen ze het Nederlandse vliegtuig zagen. De 
buitenboordmotor ging uit en weer aan. De boot draaide rondjes. Het vliegtuig cirkelend erboven - dan zie je de 
vertwijfeling bij die mensen, zegt Ruud: 'Zijn we nu gered of niet?' Hij kondigde een search and rescue af. Dan ga je 
handelen: je alarmeert alle diensten, en blijft standby zo lang als nodig is. 

Natuurlijk: misschien willen die migranten wel gevonden worden. Misschien zijn ze juist op zoek naar de 
kustwachtboten, oorlogsbodems en vliegtuigen die het gebied doorkruisen, omdat ze weten dat ze dan naar Italië 
worden gebracht. En dat ze dan verder kunnen, met de trein of de taxi, naar Amsterdam, Kopenhagen, München, 
Parijs. 's Nachts steken ze weleens iets in de brand in die boten, alles om maar gezien te worden. Als ze dan 
allemaal aan één kant gaan zitten, kiepert ie om. 

Ruud zegt: 'Elk mensenleven telt. Het proces dat erna komt - gelukkig ken ik dat niet.' 
Italiaanse kustwachtboot 
Contactje op drie uur. Contact op één uur. Niet te missen: dat is een Italiaanse kustwachtboot, de CP 940, dertig 
mijl van Lampedusa. Zie je dat achterdek? Volgepakt met migranten, kinderen erbij, paar vrouwen. Die mensen in 
de witte pakken zijn personeel. Ze zijn beschermd. Want je weet nooit wat er mee komt op zo'n boot - ebola is 
dichtbij. 

Marcel zoomt in met zijn FLIR-camera en scherp doemen de gezichten op. De meesten uitdrukkingsloos. Daar 
vaart dus het probleem zonder oplossing. Elke dag brengt de Italiaanse marine driehonderd mensen aan wal. Elke 
dag. En dat zijn dan alleen de mensen die ze konden vinden. 

Ze vliegen even laag over Lampedusa. In een baai vier wrakken, opgebruikte houten bootjes. Die baai noemden ze 
het kerkhof, zegt Ruud. Er lagen daar wel honderd wrakken in de tijd dat de migranten nog bijna allemaal uit 
Tunesië kwamen. Het was 2011 en hij vloog hier zijn eerste missie. De revolutie was in Tunesië begonnen. 

Maar met nieuwe oorlogen en nieuwe revoluties verandert ook de vluchtelingenstroom. Nu komen ze uit Libië 
met rubberboten - misschien omdat die minder goed te zien zijn op de radar of omdat ze goedkoper zijn, of omdat 
de houten bootjes op zijn. Overal is een reden voor, maar het blijft gissen naar de strategie. Het enige wat je kunt 
doen, is blijven kijken. 

Dan is de brandstof bijna op, en landt de NCG-03 weer op Pantelleria. 628 mijl gevlogen. Marcel kruipt achter zijn 
laptop en geeft de informatie door die vandaag verzameld is. Dat gaat allemaal naar Rome, naar het hoofdkwartier 
van operatie Hermes, waar ook een Nederlandse marechaussee is gestationeerd als liaison. Kjeld print de foto's 
uit: de half gezonken rubberboot, het volle achterdek van de kustwacht. Die foto's plakken ze met cellotape op de 
blinde muur. 

Ruud vraagt: 'Wat denk jij er nou zelf van, als je al die mensen bij elkaar ziet? Doet dat iets met je?' 

Hij geeft zelf antwoord: 'Wat je ziet, is iets wat je niet wilt zien.' 



Frontex bewaakt de buitengrenzen van Europa 

Nederland helpt al langer mee bij het zoeken naar migranten in de Middellandse Zee. Deze missie, operatie 
Hermes, is de vierde en duurt tot eind september. Dat gebeurt namens Frontex, de Europese organisatie die helpt 
de buitengrenzen van de Unie te bewaken zodra een land daaraan behoefte heeft. Vanuit Nederland coördineert 
de marechaussee de Nederlandse inzet voor Frontex, omdat die ook verantwoordelijk is voor het controleren van 
de Nederlandse grens. De marechaussee heeft een pool van 200 medewerkers (plus de commandant in de Raad 
van Bestuur van Frontex), die naar andere landen uitgezonden kunnen worden. Elk met hun eigen specialisme: van 
het surveilleren aan de grens en het controleren van reisdocumenten tot het debriefen van migranten. Ze 
ondersteunen nu de grensbewaking in Italië, Griekenland, Bulgarije en Roemenië. Voor operatie Hermes wordt 
samengewerkt met specialisten van de Luchtmacht, de marine, de douane en Rijkswaterstaat. De Kustwacht stelt 
één van de twee vliegtuigen beschikbaar die normaal boven de Noordzee controlevluchten uitvoeren. 


Verdubbeling aantal bootvluchtelingen maakt verlenging van Operatie Hermes nodig 

Nog nooit was de druk op de Italiaanse grens zo groot en acuut als nu, zegt de woordvoerder van Frontex, Izabella 
Cooper, vanuit het hoofdkwartier in Warschau. Dit jaar zijn er al meer dan 130 duizend migranten aangekomen in 
Italië. Dat is twee keer zoveel als in 2013. Oorlogen eisen hun tol: in Syrië, Eritrea, Irak, Soedan, Mali, Congo, 
'noem maar op, het is een zeer dramatische situatie'. vooral in Libië zijn zeer professionele smokkelorganisaties 
actief, die volgens Cooper tot een miljoen euro per boot kunnen verdienen door ze vol te proppen met mensen, 
soms met geweld. Op zee worden migranten vaak gedwongen over te stappen van moederschepen op kleine, 
wrakke bootjes, die geregeld vergaan. Deze maand verdronken in vier dagen tijd 800 mensen; volgens de 
Internationale Organisatie voor Migratie zijn er dit jaar al minstens 2.200 migranten omgekomen. 

Italië kan de toestroom nauwelijks aan en in het land is steeds meer kritiek op operatie Mare Nostrum, die een 
aanzuigende werking zou hebben op migranten. Het land wil meer Europese hulp. Operatie Hermes (kosten: 13 
miljoen euro) is daarom verlengd tot december. Voor daarna is er een nieuwe en waarschijnlijk grotere operatie in 
de maak: Triton. Deze week heeft Frontex de 22 aangesloten landen gevraagd daarvoor geld, materiaal en 
middelen ter beschikking te stellen. 
 
Graphic

 
Nederlandse marechaussees (rechts) speuren vanuit de lucht de Middellandse Zee af.
Foto Koninklijke Marechaussee
Soms vinden zij een bootje met vluchtelingen,
Foto Koninklijke Marechaussee
vaker zijn het verlaten bootjes.
Foto Koninklijke Marechaussee
Een toestel van de kustwacht.
Fotovlucht Soesterberg
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Defense Departments (70%); Armed Forces (69%) 
 

Industry: Marine Vessels (62%) 
 

Load-Date: September 26, 2014

 
End of Document





De beul staat naast hem, één hand om een mes gebald, de andere rustend 
op de schouder van het slachtoffer. Toen ik de foto zag, waarop James Foley 
geknield in een oranje schort zijn onthoofding afwacht, was het alsof ik heel 
even die hand boven mijn eigen schouder voelde.
de Volkskrant
27 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 2095 words
Byline: JONATHAN HOLSLAG
Body


Vergezicht - Het verval van Europa 
Niet alleen het Midden-Oosten, ook Europa is een neerwaartse spiraal beland, betoogt politicoloog Jonathan 
Holslag. We zijn er niet in geslaagd kansen in de eigen regio en daarbuiten te scheppen. 
De beul staat naast hem, één hand om een mes gebald, de andere rustend op de schouder van het slachtoffer. 
Toen ik de foto zag, waarop James Foley geknield in een oranje schort zijn onthoofding afwacht, was het alsof ik 
heel even die hand boven mijn eigen schouder voelde. 
Het deed me vooral afvragen of die hand van de terreur Europa opnieuw zou kunnen raken. Ik heb het dan niet 
over een enkele aanslag op korte termijn, maar over een aanslag op de veiligheid, de welvaart en de waarden van 
onze kinderen en kleinkinderen. 

De tijden zijn veranderd, denkt u. Dat klopt. En zij zullen opnieuw veranderen, al was het maar omdat de 
machtsbalans kentert. Honderd jaar is een zucht en de periode van West-Europese ongenaakbaarheid, zo tussen 
de aftakeling van het Ottomaanse Rijk en de opkomst van de Sovjet-Unie, was eigenlijk erg kortstondig. Europa's 
inwoneraantal werd toen groter dan de hele bevolking van Oost-Europa, het Midden-Oosten, de Balkan en Noord-
Afrika samen. Onze economische productie werd bijna vier keer zo groot en ons militair overwicht verpletterend. 

De 20ste eeuw maakte een eind aan dat leiderschap. West-Europa zette nog de toon in sociale rechtvaardigheid, 
regionale samenwerking, gendergelijkheid en duurzaamheid. Maar voor de harde macht werd het volledig 
afhankelijk van de Verenigde Staten en op economisch vlak van assertieve energie-leveranciers uit het Midden-
Oosten en Rusland, of erger, begon het te bedelen bij groeilanden om te komen investeren in stedelijk vastgoed of 
andere prestigeprojecten. 

De balans slaat verder door. Zonder migratie zal het Europese inwonertal tegen 2050 gekrompen zijn met 40 
miljoen, terwijl dat van de regio rond de Europese Unie zal uitdijen tot ruim 860 miljoen. We bevinden ons ook op 
een militair kantelpunt. In 2013 was het totale defensiebudget van het Midden-Oosten, Oost-Europa, de Balkan en 
Noord-Afrika voor het eerst groter dan dat van de EU. Europa heeft niet langer het vermogen om grootschalige 
operaties uit te voeren. Technologisch is het weldra volledig afhankelijk van de Verenigde Staten, terwijl 
krijgsmachten elders zich naar believen kunnen bewapenen vanuit Rusland, China of elders. 

Maar ook al verschuift de macht, kunt u pareren, dat betekent nog niet dat we afglijden naar brute machtspolitiek. 
Tja, met de annexatie van de Krim heeft Moskou alvast een van de belangrijkste conventies op losse schroeven 
gezet. De crisis in Oekraïne heeft ook duidelijk gemaakt hoe één mobiele luchtafweerinstallatie en een paar 
duizend huurlingen Europa compleet in zijn hemd konden zetten. Er waren sancties, jazeker, en de NAVO mocht 
met de spierballen rollen, maar wat uitbleef, was een Europese strategie. 

Neen, Poetin zit niet te broeden op een nieuw Russisch rijk, om de eenvoudige reden dat hij daarvoor de slagkracht 
niet heeft. Waar Poetin vooral van profiteert, is het vacuüm dat wij mee creëerden. Op papier had Europa alles 
gereed om een sterk partnerschap met Oekraïne te bouwen, maar telkens als ik in Kiev kwam, klaagden politici en 
ondernemers dat de handel met Europa taande en er nauwelijks politieke belangstelling bestond. Dat gaf Poetin de 
gelegenheid zijn prestige te vergroten. 

Poetin is echter niet de enige die Europa onder druk kan zetten. Of het nu gaat om Rusland, Turkije, Iran, Saoedi- 
Arabië, ze hebben alle een toenemende frustratie en teleurstelling ten aanzien van het Westen gemeen. En hoe 
minder Europa erin slaagt de spanningen met deze mogendheden te beperken, hoe minder bevreesde lidstaten in 
de buitenrand overtuigd zullen zijn van het belang van Europese samenwerking. 
Uitputtingsslag 
Dan zijn er het Midden-Oosten en Noord-Afrika. Dat de IS-strijders hier een kalifaat zullen stichten, is 
onwaarschijnlijk. Zelfs de Ottomaanse kaliefen wisten goed dat je met terreur alleen geen rijk bouwt. Evenmin 
geloof ik dat de regio verdeeld zal worden in invloedssferen, om de eenvoudige reden dat de greep van 
grootmachten als Iran en Turkije op de situatie te zwak is. Het meest waarschijnlijk is een uitputtingsslag, waarbij 
rebellen het voortbestaan van stabiele staten onmogelijk maken. 

Als het nieuwe militaire bewind in Egypte het land niet uit de onzekerheid kan loodsen, zal er zich een brandhaard 
uitstrekken van het Taurusgebergte tot aan de Perzische Golf en verder tot in Libië en wellicht ook Algerije. 
Eigenlijk verdwijnt de situatie zoals Europese kaartenmakers ze ooit creëerden. Maar dat is niet de essentie. De 
belangrijkste vraag is waarom de staten hier nooit echt levensvatbaar werden en waarom de religieuze verschillen 
niet konden worden overbrugd. 

Dan kom je terecht bij grote economische problemen. Jazeker, veel landen zitten op flinke grondstoffenvoorraden, 
maar net die verhinderden de ontwikkeling van een brede industriële basis. In plaats daarvan groeide een 
diensteneconomie die afhangt van opnieuw de grondstoffensector. Volgens de Wereldbank is 28 procent van de 
jongeren en 11 procent van de totale bevolking werkloos. De laatste vijf jaar sloeg inflatie vooral hard toe bij de 
stedelijke bevolking. Die is nu de speelbal geworden van rivaliserende groepen - de ene al misdadiger of 
extremistischer dan de andere. 

'Geen sterk land zonder een sterke economie', zei de Egyptische leider Abdel Nasser ooit en net dat maakt mij 
bijzonder sceptisch over de regio. We zijn in een neerwaartse spiraal beland waarin geweld de economie verder 
verzwakt en de economische uitzichtloosheid het politieke verval bespoedigd. De gordel van onzekerheid zal zo 
verder ontaarden in een transitzone van de georganiseerde misdaad, mensenhandel en terrorisme. Ontredderde 
vluchtelingen zullen steeds meer gaan drukken op de verarmde steden in zuidelijk Europa. 
Machtsverschuivingen 
Op langere termijn blijft de vraag wat uit het stof en het zand zal opstaan: een meesterlijke krijgsheer, een 
charismatische leider wiens boodschap religie en ras overstijgt, of een soort Moslimbroederschap voor alle 
moslims. Met zowat honderden miljoenen mensen verenigd in ellende en oorlogsmoeheid, moet dat er vroeg of laat 
van komen. Die formidabele kracht zal het Westen waarschijnlijk niet gunstig gezind zijn of minstens elke zwakte 
proberen uit te buiten. 

Onze kinderen en kleinkinderen zullen dus opkijken tegen enorme onrust. En wees er zeker van, we kunnen de 
situatie nog meer verknoeien: om te beginnen door de fundamentele machtsverschuivingen te negeren. Ik kan het 
me al voorstellen dat, als de rust is teruggekeerd in Oekraïne en als de terreurzaaiers van IS zijn murw geschoten 
met drones en ander oorlogstuig, onze Europese leiders weer zullen declameren: het kwade is overwonnen en dat 
was het dan. 

Evenmin bestaat er een militaire oplossing. Jazeker, Europa moet investeren in harde macht, al was het maar om 
strategische partnerschappen te bouwen met de regionale machten, de lidstaten aan de rand te beschermen en 
bedreigingen af te schrikken. Maar militaire middelen zullen nooit volstaan om criminaliteit, vluchtelingenstromen, 
terrorisme en ideeën van radicalisering af te blokken. De grenzen zijn daarvoor te lang en te poreus, de banden 
tussen de gordel van onzekerheid en onze eigen steden te sterk. Nu reeds telt Europa tientallen miljoenen burgers 
met afkomst uit de Arabische landen, de Balkan of Oost-Europa. 
Frustratie 
Het zou ook niet zinvol zijn om net als de Amerikanen de wereld te gaan opdelen in het goede en het kwade. Neem 
Vladimir Poetin. Hij mag dan een autoritair figuur zijn en bloed aan de handen hebben, zijn frustratie en die van de 
meeste andere Russen over de westerse arrogantie is voor een stuk te begrijpen. Het zou al helemaal dom zijn om 
als gevolg van de opmars van de radicale islam gewag te maken van een nieuwe botsing van beschavingen. In 
bijna alle Arabische landen die ik bezocht, viel op dat zowat iedereen erg verbitterd was over de Europese houding 
ten opzichte van Palestina en Syrië, maar tezelfdertijd erg beducht was voor haatpredikers. 

Het komt mij voor dat we niet zozeer te doen hebben met botsende beschavingen, zoals Samuel Huntington dat 
verwoordde, maar met gelijktijdig verval. Het Midden-Oosten zoals wij dat hebben gecreëerd, is in verval en de 
bevolking groeit sneller dan de steden kansen scheppen. Maar ook de Europese Unie is in verval. Wij hebben de 
voorbije decennia schromelijk gefaald om onze invloed te versterken in een regio die echt uitkeek naar meer 
samenwerking. Terwijl de ene delegatie na de andere neerstreek in Peking, misten we de kans om in onze nabije 
omgeving de middenklasse te versterken, ondernemers te ondersteunen en te investeren in leefbare steden. 

De belangrijkste verklaring is dat Europa dat ook voor zijn eigen samenleving niet heeft kunnen doen. Zolang 
Europa geen samenlevingsmodel vindt dat weer kansen schept, inspireert en ambitie los-maakt, zullen eerst de 
lidstaten aan de buitenrand langzaam lossen. Je ziet nu reeds dat steden als Lissabon en Palermo steeds meer 
beginnen te lijken op die aan de andere kant van de Middellandse Zee - het nieuwe grote kruispunt van de 
ontreddering. De onheilsdomino, waarbij de ene na de andere staat valt, zal zich doorzetten in Europa zelf. 

Het hoeft echter zo niet te gaan. Europa kan zich ontwikkelen en opnieuw voluit als rolmodel fungeren, kansen 
delen en vooral mee investeren. Verderop in deze reeks zal ik uitleggen hoe Europa het tij kan keren door zelf een 
competitieve economie te bouwen die tezelfdertijd duurzamer is en meer mensen toelaat om een mooi inkomen, 
waardering én plezier uit arbeid te halen. Dat model, zo zal blijken, moet ruimte laten voor kleinere ondernemers 
om hun eigen samenleving te voorzien van kwalitatieve goederen en diensten, kwaliteit die we verder kunnen 
helpen bevorderen door partnerschappen tussen technische scholen, universiteiten, tussen 
ondernemersorganisaties, ja zelfs tussen vernieuwende landbouwers. 

De Middellandse Zee figureert dan niet langer als kruispunt van ontreddering, maar als kruispunt van creativiteit. Dit 
mag idealistisch overkomen, maar ik zie geen alternatief. We zitten met een krimpende Europese bevolking en een 
stagnerende economie in een situatie waarin we meer en meer afhankelijk worden van de landen rondom voor 
cruciale goederen, al was het maar als doorvoerplaats, en de kernwapens van Frankrijk en Engeland stilaan het 
enige zijn wat ons militair onderscheidt. Angst over de krachten die zich in onze achtertuin opbouwen, is op zijn 
plaats, maar we kunnen slechts proberen die krachten te richten op gedeelde ambities. Wat die ambities moeten 
zijn, ook daar kom ik op. 

GEOPOLITIEK 
Van Europees hartland tot wig van ontberingen 
De geopolitieke kaart rond Nederland begint bij het Europese hartland, de cluster van welvarende staten die zich 
uitstrekt van Oostenrijk tot het Verenigd Koninkrijk en van Zweden tot Frankrijk. Deze regio is bepalend voor de 
Nederlandse welvaart en neemt 56 procent van onze export af. De verstandhouding tussen Parijs, Duitsland en 
Londen blijft bepalend voor de vrede en de politieke stabiliteit. 

Dan volgt de Europese buitenrand, met de lidstaten in Centraal-Europa en in het zuiden. Hoewel deze regio slechts 
14 procent van de Nederlandse uitvoer vertegenwoordigt, blijft Nederland een enorm belang hebben bij de sociale 
stabiliteit en vooral ook bij het verhinderen van een terugkeer van populisme en dictatuur. Onzekerheid in het 
Europese grensland betekent onzekerheid in het hartland. 

Vervolgens is er een grote transitzone, gevormd door de Middellandse Zee en de lege vlaktes van Oost-Europa. 
Daardoor passeert bijna alle olie die Nederland invoert, 7 procent van de rechtstreekse goederenexport, 40 procent 
van alle handel van de haven van Rotterdam en 15 procent van de vluchten vanaf Schiphol. 

Die transitzone biedt uitzicht op de gordel van onzekerheid, de keten kwetsbare landen die zich uitstrekt van 
Gibraltar tot in Wit-Rusland. Uit die regio komt een groot deel olie, maar ze neemt ook 15 procent van de 
Nederlandse goederenexport af. 

Rond de gordel van onzekerheid strekt zich een enorme wig van ontbering uit, voornamelijk gevormd door zuidelijk 
Azië en zuidelijk Afrika. Hier zal zich de komende decennia de meest dramatische bevolkingsgroei voltrekken, in de 
meest problematische economische omstandigheden. Daar ook concurreren China en de VS om macht en 
aanzien. 
We kunnen de situatie nog meer verknoeien door de verschuivingenvan de macht te negeren 
 
Graphic

 
Afrikaanse migranten proberen over het hek te klimmen op de grens van Marokko en de Spaanse enclave Melilla. 
De toestroom van vluchtelingen naar Europa zal de komende jaren alleen maar toenemen.
Foto Reuters
Jonathan Holslag
Foto Valentina Vos
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); Economic Development (69%); Population Size (63%); Rule Of Law (62%) 
 

Load-Date: September 26, 2014

 
End of Document





[Islamitisch terrorisme Het ministerie van Defensie...]*
de Volkskrant
27 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat
Length: 2127 words
Body


Islamitisch terrorisme 
Het ministerie van Defensie ontraadt militairen in uniform over straat te gaan. 

Laten we IS niet provoceren. 

Beter een aanslag op een anonieme burger dan op een militair. 

Misschien beter als homo's hun identiteit buitenshuis ook verbergen. 

En als vrouwen zich voortaan decent kleden met hoofddoek. 

Joden en christenen moeten hun keppeltjes en kruisjes ook maar opbergen. 

Musea vol naakt en bibliotheken met ideeën over gelijkheid en vrije meningsuiting kunnen uit voorzorg beter sluiten. 

Laten we IS vooral niet provoceren. 

Als we de fundamenten van onze open, vrije samenleving voortaan thuis moeten laten, heeft IS de strijd al half 
gewonnen. 

Eric Verdult, Delft 
Islamitisch terrorisme (2) 
Onze minister-president sprak in de VN over onze steun aan de strijd tegen IS. En wat doet Defensie in Holland? 
Die adviseert de leden om in burger te reizen, want je weet het nooit met die losgeslagen gekken die je zo het 
hoofd afsnijden. Met je uniform aan vraag je om problemen, dat is de boodschap van onze leidinggevende 
angsthazen. 

Kijk eens naar de VS. Kijk eens naar New York. Voorwaar een stad die aan den lijve ervaren heeft wat islamitisch 
terrorisme aanricht. Daar loopt iedereen die maar een uniform mag dragen er ook mee rond. Ook in de bus en de 
trein. En men is daar trots op zijn soldaten. Soldaten zijn close- up in beeld in het honkbalstadion en luidkeels 
zingen ze samen met het hele volle stadion God Bless America. En geen enkele soldaat hoeft daar incognito naar 
de kazerne. 

Ruud Souverijn, Enschede 
Islamitisch terrorisme (3) 
In het openingsartikel op de voorpagina van deze krant ('Onbevangenheid staat onder druk', 26 september) staat 
dat 'we' nog niet bang voor het islamitisch terrorisme zijn. Met de nadruk op nog. Het stuk is een aaneenschakeling 
van aannames over de nabije toekomst, over een 'vals gevoel van veiligheid' in Nederland, over een 
onbevangenheid die 'kan afkalven', over de mogelijkheid van een extremist die 'misschien niet naast ons' woont 
maar dan wel 'een straat verderop', over de behoefte (van wie?) dat moslims 'kleur moeten bekennen'. 

Een paar quotes van politici en 'terrorisme-experts' erbij en we komen als lezers bij de conclusie dat de islam 'geen 
exotisch verschijnsel meer is' (kennelijk is die dat wel ooit geweest, in ieder geval voor 'ons'). Dit stuk is geen 
nieuws, want er staat niets nieuws in. Het is geen 'nieuwsanalyse' want er wordt niets geanalyseerd. Het is geen 
rapportage, want er wordt niks gerapporteerd. Het is geen onderzoek want er wordt niets onderzocht en er wordt 
ook niemand geïnterviewd - ook 'wij' niet, bijvoorbeeld over 'onze' normen en waarden. Dergelijke stemmingmakerij 
hoort niet op de voorpagina. 

Eliza Jacobi, David Kloos, Leiden 
Geld 
Knap irritant dat Roger van Boxtel zijn riante inkomen bij Menzis rechtvaardigt door te wijzen op de grote 
geldsommen waarover hij moet beslissen (Economie, 25 september). In het verpleeghuis werken verzorgenden 
met zeer kwetsbare oude mensen. Hun verantwoordelijkheid gaat over leven en welzijn. En ze zijn niet te beroerd 
om letterlijk het vuile werk te doen. Ze verdienen minstens zoveel als Van Boxtel, maar wat ze krijgen is nog geen 
10 procent van zijn salaris. 

Anne Gietema, geestelijk verzorger, Assen 
Vluchtelingen 
Nederland besteedt een zeer onevenredige hoeveelheid geld aan het toelaten of afwijzen van de vluchtelingen die 
zich hier melden. F. Vlaming gaf in de Brief van de Dag van 23 september een overzicht van die kosten. Veel 
efficiënter zou het zijn dat geld te gebruiken voor het helpen van vluchtelingen in de regio van herkomst of aan het 
uitnodigen van vluchtelingen die niet in die regio's kunnen blijven. Je bespaart dan alle kosten voor dure 
asielopvang hier en eindeloze juridische procedures. Bovendien wordt dan het probleem van uitgeprocedeerden 
die niet kunnen of willen vertrekken in ieder geval niet groter dan het al is. 

Sjef van Iersel, Hellevoetsluis 
Vluchtelingen (2) 
Jasper Kuipers, adjunct-directeur VluchtelingenWerk Nederland, probeert in zijn brief onze geesten rijp te maken 
voor nieuwe stromen vluchtelingen (O&D, 26 september) want 'daarvoor is in Nederland voldoende draagkracht 
en draagvlak'. Ik denk dat hij zich vooral in dat laatste vergist. 

De grote aantallen niet-westerse allochtonen, van wie wij de meesten de rest van hun leven zullen moeten 
onderhouden, gaan mede vanwege het enorme cultuurverschil ontwrichtend werken op onze samenleving, voor 
zover ze dat al niet doen. We importeren ook hun conflicten. 

Kuipers memoreert dat Nederland ook het opvangen van een miljoen Belgen honderd jaar geleden heeft overleefd. 
Die vergelijking gaat natuurlijk mank. Zij gingen weer terug. Bovendien was daar geen sprake van een cultuurkloof 
en was Nederland toen nog lang niet zo vol als nu. 

Deze vluchtelingen gaan niet meer weg. Toegegeven, de ontheemden helpen in hun eigen regio valt ook niet 
mee. Maar we hebben ons lang genoeg in slaap laten sussen door idealisten als Kuipers. Veel te lang hebben we 
iedereen hier binnengelaten en gepamperd met woonruimte en uitkeringen. Als dank verklaren sommigen van hen 
ons nu de oorlog en koesteren anderen een wrok tegen ons. Het is Kuipers' goed recht in Utopia te leven, maar hij 
kan niet hetzelfde altruïsme verlangen van meer realistische inwoners die niet vrijwillig hun vrede en veiligheid 
willen opgeven. 

Karin Verhoef, Lopik 
Dronken op de fiets 
In de Volkskrant van 25 september wordt gesuggereerd dat bijna 70 procent van de nachtelijke fietsers in steden 
meer alcohol in het bloed heeft dan wettelijk toegestaan. Dit zou blijken uit een onderzoek van de Rijksuniversiteit 
Groningen. 

In het bijgeleverde grafiekje lijkt het er zelfs op dat rond 7 uur in de ochtend het percentage tot boven de 80 is 
gestegen. Een dergelijke uitkomst roept vele vragen op, waarvan de belangrijkste is: welke fietsers zijn waar 
ondervraagd? 

Het lijkt mij absoluut uitgesloten dat rond 7 uur 's ochtends 80 procent van de fietsers in een stad dronken dan wel 
zeer aangeschoten is. Op dat tijdstip is al sprake van een behoorlijke portie woonwerkverkeer en het aantal 
kroegverlaters is nog maar zeer beperkt. 

Als de onderzoekers zich beperkt hebben tot de fietsers die uit een kroeg stapten dan valt dat percentage nog 
enigszins te begrijpen, maar dat vind je in het artikel niet terug. Sterker nog: de voorpagina heeft het over 
nachtelijke fietsers in grote steden sec. Hoe de resultaten op het platteland liggen, durft de onderzoeker verder niet 
te voorspellen. Ik voorspel dezelfde uitkomsten als men zich ook hier beperkt tot de fietsers die de kroeg uit komen. 

Ray Ludwig, Amsterdam 

Achterwerk 

Nico Dijkshoorn is blij dat de rubriek Achterwerk in de VPRO Gids verdwijnt (V, 24 september). Hij weet zonder 
moeite een hele reeks - volgens hem ergerlijke - anekdotes op te lepelen. Het gemak waarmee hij allerlei 
inzendingen weergeeft, wijst erop dat hij toch heimelijk veel genoegen beleefde aan deze rubriek. 

Albert Meijer, Utrecht 
Bassie en Adriaan 
Gemeenten hebben nog steeds geen volledig zicht op de jeugdzorg die nu aan jongeren in hun gemeenschap is 
toegekend (Ten eerste, 23 september). Begin deze week werd tijdens een uitzending van Nieuwsuur duidelijk hoe 
de toekomst van de jeugdzorg in Nederland er gaat uitzien. 

Een oplettende wethouder in een kleine plaats in het oosten had gelezen dat de Nederlandse jeugd het gelukkigst 
was van de hele wereld. Hij concludeerde dat het dus wel wat minder kan met die professionele hulp. 

Drie dorpsgenoten, 'buren plus' geheten, worden nu ingezet, geheel gevrijwaard van enige kennis van zaken, om 
eerst eens met de betrokkenen een goed gesprek te hebben en daarna iedereen 'in de eigen kracht te zetten'. De 
onderbuik van een van de 'buren plus' geeft vervolgens aan of er professionele hulp nodig is. 

Langzaam zakt de GGZ Nederland weg naar een niveau waar namens de overheid straks Bassie en Adriaan 
uitmaken of, en zo ja, voor welke zorg u in aanmerking komt. Dag vriendjes en vriendinnetjes... 

Flip Tabeling, psychiater, Oegstgeest 
Dienders 
In- en intriest om te lezen dat er een strafonderzoek loopt naar meerdere politiemedewerkers wegens mogelijke 
betrokkenheid bij corruptie en omkoping. Een politieapparaat zoals het Nederlandse moet op alle fronten integer 
zijn. Dat geldt voor de diender op straat, zijn leidinggevenden, alle interne diensten en uiteraard degenen die belast 
zijn met centrale inkoop. 

Ikzelf als wijkagent sta daar pal achter en hekel dit soort praktijken. Het meest trieste is wel het feit dat er vanwege 
deze vermeende corruptie een tijdelijke onafhankelijke klachtencommissie door minister Opstelten moet worden 
ingesteld die op haar beurt door de politiebond ACP niet als onafhankelijk en integer wordt beschouwd. 

Ik zie mijzelf als een loyale politieman en daarom schaam ik me hier voor. 

Fred Kuiper, Amsterdam 
Aboutaleb 
In het artikel over Ahmed Aboutaleb (Uitgelicht, 23 september) staat: 'In het begin sprak hij Arabisch met zijn 
oudste dochter. Bewust. Net zoals hij daar abrupt een einde aan maakte toen hij hoorde dat een kind daar een 
leerachterstand van oploopt.' Verder geen woord meer over taal. 

Drie dingen verbazen mij: 

1. Wie zegt dat thuis Arabisch spreken leidt tot leerachterstanden? Als voormalig medewerker van Forum moet 
Aboutaleb beter weten! 

2. Waarom Arabisch en niet (ook) Berbers, naast Nederlands? Zeker jonge kinderen kunnen uitstekend meerdere 
talen leren. 

3. We weten zo langzamerhand dat náást Nederlands het spreken van de vertrouwde taal thuis een groot positief 
effect heeft op de emotionele en cognitieve ontwikkeling van kinderen. Nooit is wetenschappelijk aangetoond dat 
het spreken van een andere taal thuis nadelig is. 

Ik nodig Ahmed Aboutaleb en alle anderen die dit niet geloven uit langs te komen bij het Drongo-festival in de 
openbare bibliotheek in Amsterdam vandaag, om met specialisten over de kansen die meertaligheid bieden te 
praten! 

Jacomine Nortier, taalkundige, Utrecht 
Vrijheid 
In de krant van maandag 22 september vond ik een opmerkelijke advertentie van Fethullah Gülen. Daarin wordt 
nadrukkelijk afstand genomen van IS en de gruwelijke praktijken die zij laten zien. 

Opmerkelijk omdat het ogenschijnlijk een van harte onderschrijving lijkt van de democratische rechtsstaat, zoals wij 
die in Nederland kennen. 

Het lijkt de bedoeling om de Nederlanders te steunen in hun afkeer van IS en waar zij voor staan en om een brug te 
slaan naar ogenschijnlijk gelijke waarden die wij in Nederland met hen, de afzender delen. Totdat we wat 
nauwkeuriger lezen: dan valt op dat er gesproken wordt van religie (de islam in dit geval) als basis voor vrede, 
mensenrechten, 'vrijheden' en gerechtigheid. 'Vrijheden'? Daar zit de crux, in de grote kloof tussen de 
moslimtraditie en de kernwaarden in onze rechtsstaat. 

In een religieuze autoritaire staat heeft een mens op zijn best vrijheden binnen de kaders van een absolute 
godsdienst. Die kent geen in de grondwet verankerde scheiding tussen staat en religie waardoor geen vrijheid 
wordt beloofd maar geboden. 

Ik wil geen vrijheden, ik ben vrij. 

Mimi Rietdijk, Haarlem, humanist 
Vrouwen 
Pionier KPN stop met vrouwenquotum (Economie, 26 september). Pardon? 'We hoopten op meer leidinggevende 
vrouwen die vanuit hun vrouw zijn deels andere belangrijke waarden, inzichten en kwaliteiten konden toevoegen 
aan het bedrijfsproces.' Ik begrijp hieruit dat KPN alleen vrouwen aan de top wil als zij übermenschen zijn! Wel fijn 
dat KPN zo duidelijk laat zien waarom zij dus wel degelijk een quotum nodig hebben. 

Ilse de Bruijn, Utrecht 
Dag GroenLinks 
GroenLinks-voorman Bram van Ojik kreeg slechts twee mailtjes van partijleden die het oneens zijn met zijn besluit 
in te stemmen met Nederlandse bommen op Irak, zo zegt hij in de Volkskrant van 26 september. Dat is opmerkelijk. 

In mijn omgeving , grotendeels bestaande uit mensen met GroenLinks-sympathieën, ken ik werkelijk niemand die 
kan leven met een nieuw Nederlands militair avontuur. In welke kringen verkeert Van Ojik eigenlijk? Of zou ik 
werkelijk de laatst overgebleven pacifist van Nederland zijn? 

Om de proef op de som te nemen spelde ik vanmorgen mijn aloude gebroken geweertje opvallend op de revers van 
mijn spijkerjasje. Met de trein naar het werk. Met opvallend veel positieve reacties van volslagen onbekenden. 

Het is onthutsend dat zelfs een partij als GroenLinks het niet meer tot haar heilige plicht beschouwt alles te doen 
om militaire escalatie te voorkomen. Flauw om te zeggen, maar het is geen wonder dat GroenLinks nog maar vier 
zetels in de Kamer heeft. 

Ik heb sterk de indruk dat de partij, meehuilend met de oorlogshitsers, overbodig is geworden. Ook flauw om te 
zeggen: ik wens Bram van Ojik veel succes met zijn bommen op Irak. 

Willem de Haan, Groningen 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Rule Of Law (69%); Muslims + Islam (65%); Religion + Spirituality (65%) 
 

Load-Date: September 26, 2014

 
End of Document





Asielaanvraag Afghaanse tolk komt toch in behandeling
de Volkskrant
27 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 510 words
Byline: VAN ONZE VERSLAGGEVERS PETER DE GRAAF, NATALIE RIGHTON
Body


Afghaanse legertolken lopen volgens het ministerie van Buitenlandse Zaken sinds deze maand meer gevaar dan 
voorheen. Dat is vermoedelijk de reden dat staatssecretaris Fred Teeven van Veiligheid vrijdag plots besloot dat de 
Afghaanse tolk Abdul Ghafoor Ahmadzai voorlopig toch in Nederland mag blijven. Eerder wees Teeven diens 
asielaanvraag categorisch af. 
In een nota van Buitenlandse Zaken van vorige week woensdag staan legertolken ineens expliciet genoemd op de 
lijst van doelwitten van de Taliban. Op 24 december 2013 werd over tolken slechts gezegd dat zij 'represailles' 
kunnen verwachten. De zogenoemde 'ambtsberichten Afghanistan' worden door de Immigratie- en 
Naturalisatiedienst (IND) mede gebruikt om te bepalen of het veilig genoeg is voor asielzoekers om terug te keren 
naar hun thuisland. 

Het eerdere besluit van Teeven om de Afghaanse tolk niet toe te laten was nog gebaseerd op de oude informatie. 
Ook Noorwegen, waar Ahmadzai voordien tevergeefs asiel had aangevraagd, meende dat tolken weinig gevaar 
lopen in Kabul. 

Ahmadzai (31), die als tolk heeft gewerkt voor Defensie in Uruzgan, reageert door het dolle heen als hij vrijdag het 
nieuws hoort: 'Dit is het beste nieuws sinds de geboorte van mijn zoon', zegt hij vanuit het asielzoekerscentrum in 
Venlo. 'Nu heb ik weer hoop op leven.' 

De tolk kreeg vorige week te horen dat hij zou worden uitgezet naar Noorwegen, omdat hij eerst in dat land asiel 
had aangevraagd. De IND zal zijn asielaanvraag alsnog in behandeling nemen, meldde Teeven vrijdag aan de 
Tweede Kamer. Hij kwam naar eigen zeggen tot inkeer 'na een telefoongesprek met zijn Noorse ambtsgenoot'. 

Ahmadzai beweert sinds zijn aankomst in juni in Nederland dat zijn leven in gevaar is als hij terugkeert naar zijn 
woonplaats Kabul, omdat de Taliban achter hem aan zitten vanwege zijn werk voor Defensie. Zijn broer Abdul 
Ghani zou in 2010 door de jihadisten zijn vermoord omdat ze dachten dat het om hem ging. De Noorse rechter zag 
echter geen aanleiding om Ahmadzai asiel te verlenen. Daarop nam de tolk afgelopen februari de benen en 
vluchtte naar Nederland. 

Teeven beriep zich eerder op de Noorse asielprocedure, die volgens hem 'zorgvuldig' was verlopen. Zijn besluit om 
de Afghaan terug te sturen naar Noorwegen viel vooral slecht bij D66. Regeringspartij PvdA sloot zich donderdag 
na wat politiek getouwtrek aan bij het voorstel van de democraten om volgende week te debatteren over het lot van 
legertolken. Een dag later draaide VVD'er Teeven. 

D66-Kamerlid Sjoerd Sjoerdsma: 'Het is spijtig dat er veel druk vanuit de Kamer nodig was om de staatssecretaris 
tot dit inzicht te laten komen. Het is van belang dat Nederland mensen steunt die zich met gevaar voor eigen leven 
hebben ingezet voor Nederlandse missies in het buitenland, zoals het kabinet eerder ook heeft beloofd.' 




Vonk: Lopend vuur 
Dit is het beste nieuws sinds de geboorte van mijn zoon. Nu heb ik weer hoop op leven (Abdul Ghafoor Ahmadzai, 
tolk uit Afghanistan) 
Het is spijtig dat er veel druk vanuit de Kamer nodig was (Sjoerd Sjoerdsma, Tweede Kamerlid D66) 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Justice Departments (80%); Corrections (69%) 
 

Load-Date: September 26, 2014

 
End of Document





Hoe nieuws zich verspreidt: Afghaanse tolk
de Volkskrant
27 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk; Blz. 7
Length: 1049 words
Byline: LOES REIJMER
Body


Lopend Vuur 
Het nieuws: Nederland weigert asiel te verlenen aan een Afghaanse tolk die voor defensie heeft gewerkt.Wat 
opvalt:  
Noorwegen wees de asielaanvraag eerder al af, maar niemand weet wat er precies in het Noorse dossier staat. 
Dinsdag 12 augustus 2014 

NRC Handelsblad 
Gevochten voor voorpagina 
NRC Handelsblad plaatst half augustus het nieuws over Abdul Ghafoor Ahmadzai, de Afghaan die tolkte voor 
defensie, op de voorpagina. 'Nederland weigert eigen tolk asiel', is de kop boven het artikel van de Haagse NRC-
journalist Emilie van Outeren. Ahmadzai zou gevaar lopen als hij wordt teruggestuurd naar Afghanistan. Het nieuws 
is gebaseerd op een interview van twee pagina's dat verderop in de krant staat. 

'Ahmadzai is zelf op zoek gegaan naar een journalist', zegt Van Outeren. 'Zo kwam hij op http://Dutchnews.nl 
terecht, een site die nieuwsberichten van media vertaalt in het Engels. Zij konden hem niet helpen en brachten ons 
toen met elkaar in contact.' De tolk liet haar documenten zien die bewijzen dat hij voor Nederland heeft gewerkt. 
'Afdoende bewijs.' Zijn vluchtverhaal en de moord op zijn broer kan ze niet controleren. 'Durf ik mijn hand ervoor in 
het vuur te steken? Nee, hij heeft geen bonnetje gekregen van de moord op zijn broer. Maar: ik zie geen aanleiding 
om hem niet te geloven.' 

Ze vindt het opvallend dat de IND weigert inhoudelijk naar de zaak te kijken. Ahmadzai heeft al geprobeerd asiel te 
krijgen in Noorwegen. 'Dat land wees zijn asielaanvraag af omdat hij niet voor Noorwegen tolkte', aldus NRC op de 
voorpagina. Alleen het land van aankomst is verplicht een asielaanvraag in behandeling te nemen, Nederland dus 
niet. 'De staatssecretaris kan in bijzondere individuele omstandigheden een uitzondering maken', zegt Van 
Outeren. 'Als je leven wagen als tolk voor het Nederlandse leger niet voldoende is, wat dan wel?' 

Ze heeft 'gevochten' om het nieuws op de voorpagina te krijgen. 'Die dagen openden we de krant elke dag met IS 
of Oekraïne.' 

Dinsdag 12 augustus 2014 

ANP 
Kamervragen 
D66-Kamerlid Sjoerd Sjoerdsma stelt diezelfde middag nog Kamervragen aan de staatssecretaris, naar aanleiding 
van het stuk in NRC. Hij twittert er ook over. ANP merkt die tweet op en besluit een nieuwsbericht te schrijven. 
http://Nu.nl neemt het bericht wel over, maar andere nieuwssites niet. 

Van Outeren (NRC): 'Ik werd benaderd door Knevel & Van den Brink, maar dat ging uiteindelijk niet door. Verder 
las ik er weinig over, terwijl een voorpagina vaak wel tot berichtgeving in andere media leidt.' 

Woensdag 13 augustus 2014 

NRC Handelsblad 
'Kabinet, laat uw tolk niet vallen' 
Ook de volgende dag publiceert NRC stukken over Ahmadzai: een nieuwsbericht over de Kamervragen van 
Sjoerdsma en een hoofdredactioneel commentaar: 'Kabinet, laat uw tolk niet vallen'. 

Een dag later heeft EenVandaag een reportage en Trouw een bericht. Die laatste kopt: 'Asiel voor alle Afghaanse 
tolken lijkt geen optie'. Het dagblad wijst op eventuele gevolgen van asiel voor Ahmadzai: 'Het aantal potentieel 
bedreigde lokaal ingehuurde mensen plus hun ook kwetsbare kinderrijke Afghaanse families loopt in de duizenden.' 

Zaterdag 20 september 2014 

NRC Handelsblad 
Discrepantie 
Vrijdag 19 september stuurt Teeven de antwoorden op de Kamervragen terug naar de Tweede Kamer. Hij wil niet 
inhoudelijk naar de zaak kijken, omdat de Noren dat al goed gedaan zouden hebben. NRC publiceert wederom een 
groot artikel, als enige medium. Van Outeren wijst daarin op de discrepantie tussen de woorden van Teeven en 
Hennis-Plasschaert. De minister van Defensie immers zegt dat Ahmedzais zaak 'uiterst zorgvuldig' is bekeken. 

Wat er precies in het Noorse dossier staat, is niet bij NRC bekend. 'Ik spreek geen Noors', zegt Van Outeren. 
Ahmedzais advocaat heeft niet alle stukken laten vertalen, uit financiële overwegingen. Het is dus niet duidelijk op 
basis waarvan het asiel van Ahmadzai in Noorwegen is afgewezen. 

Dinsdag 23 september 2014 

NRC Handelsblad, de Volkskrant 
Opiniemakers roeren zich 
Arnon Grunberg bepleit de zaak van Ahmadzai in zijn Voetnoot op de voorpagina van de Volkskrant, naar 
aanleiding van de berichtgeving in NRC. In NRC schrijft Margriet Oostveen over het volgens haar geringe aantal 
handtekeningen dat de petitie heeft om de tolk in Nederland te laten blijven. 

Woensdag 24 september 2014 

volkskrant.nl 
'Ik schaam me dat ik van de PvdA ben' 
Op woensdag beletten regeringspartijen PvdA en VVD dat er een debat komt over Ahmadzai. 'Vandaag schaam ik 
me diep dat ik van de PvdA ben', schrijft Bart van Bruggen, voorzitter van de Jonge Socialisten in een opiniestuk op 
http://Volkskrant.nl. 'Een schrijnend voorbeeld van hoe bureaucratische regeltjes het winnen van de menselijke 
maat.' Het stuk staat dagen in de top 5 van bestgelezen stukken en wordt binnen anderhalve dag al meer dan 100 
duizend keer gelezen. 

Donderdag 25 september 2014 

nos.nl, de Volkskrant 
'Niet dwingend genoeg' 
Na de ophef in de Tweede Kamer besteedt de NOS donderdag voor het eerst aandacht aan de tolk, met een 
bericht op site: 'Toch debat over Afghaanse tolk.' De kwestie is nog niet in de journaals voorbij gekomen. 'Toen 
NRC het bericht in augustus op de voorpagina plaatste, was het nieuws voor ons niet dwingend genoeg. Het is een 
interessant verhaal, maar gaat wel om een individu', zegt Marcel Gelauff. 'Op de dag dat Teeven zijn antwoorden 
naar de Kamer stuurde, was het referendum in Schotland en hadden we de eerste beelden van Lucas 
Waagmeester op de grens van Syrië en Turkije. Die hadden voorrang.' 

Op vrijdag besteedt ook de Volkskrant voor eerst echt aandacht aan de kwestie. In het bericht ligt de nadruk op 
politiek. 'We zijn terughoudend met het plaatsen van verhalen over individuele asielzoekers', zegt Pieter Klok, 
adjunct-hoofdredacteur van de Volkskrant. 'Je krijgt het verhaal vaak maar van één kant en dat maakt het moeilijk 
de waarheid te achterhalen. De tegenpartij - de IND en de staatssecretaris - kan vaak niet uitgebreid reageren op 
individuele gevallen. In dit geval was er bovendien al een Noorse afwijzing.' Maar, zegt Klok, 'de positie van de 
tolken verdient wel degelijk nader journalistiek onderzoek.' 

Gisteren maakte staatssecretaris Teeven bekend toch zelf onderzoek te gaan doen naar de zaak van Ahmadzai. 
Hij besloot dat na een gesprek met zijn Noorse ambtgenoot. 
 
Graphic

 
Illustratie: De Designpolitie
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Justice Departments (71%); Journalism (68%); Rule Of Law (64%); Nondurable Goods 
(63%); Judges (62%) 
 

Industry: Media + Telecommunications (88%) 
 

Load-Date: September 26, 2014

 
End of Document





Signalementen
de Volkskrant
27 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund; Blz. 33
Length: 780 words
Body


Tot slot wijzen we u hier nog op allerlei openhartige, poëtische, overrompelende of smakelijke net verschenen titels. 
Over asielzoekers die zich behalve dankbaar ook verloren voelen als ze langs de winderige IJssel lopen, schreef 
Kader Abdolah eerder in zijn debuut, de verhalenbundel De adelaars. Ruim twintig jaar later herneemt hij dat thema 
in de roman Papegaai vloog over de IJssel (Prometheus; EUR 19,95). Het verhaal begint met een Iraniër die via 
een mensensmokkelaar een vals paspoort heeft gekregen op naam van Memed Kamaal. Hij landt op Schiphol met 
een doof dochtertje en moet naar een opvangcentrum in Apeldoorn. 'Iedereen heeft er een geheim, toch blijft er 
niets geheim in het opvangcentrum.' 

De Canadese prairieprovincie Saskatchewan is het decor van de door Johan Hos vertaalde roman Etta & Otto & 
Russell & James (Podium; EUR 19,95) van Emma Hooper, die ook muzikante en actrice is. Otto vindt op de 
keukentafel een brief van zijn 82-jarige vrouw Etta: 'Ik ben weg. Ik heb nog nooit het water gezien, dus daar ben ik 
heen.' Het is nog 3.232 kilometer tot de kust. Onder de brief vindt Otto een stapel receptkaarten, zodat hij weet wat 
hij moet eten terwijl zij weg is. 

Dat was nieuw in 1869, toen Iginio Ugo Tarchetti in zijn roman Fosca (Athenaeum-Polak & Van Gennep; EUR 
19,99 ) de hoofdpersoon Giorgio liet twijfelen tussen twee vrouwen - de mooie en gezonde Clara en de lelijke en 
ziekelijke Fosca, waarbij de tweede de femme fatale blijkt te zijn. De in zijn binnenwereld opgesloten Giorgio blikt 
openhartig terug. De vertaalsters Yond Boeke en Patty Krone tekenden ook voor het nawoord. 

Vijf jaar na de dood van zijn geliefde hervindt Pieter Boskma de levensvreugde. In de bundel Zelf (Bezige Bij; EUR 
17,90) zingt hij hiervan, en van zijn nieuwe liefde: 'Ik stak schuin over het gras naar mijn nieuwe/ uitgeefhuis, het 
vers was bijna af, een merel/ zong brutaal op het Amerikaanse consulaat.// Dit was de dag, ik keek omhoog, ja, dit 
was de dag.' 

Een bakkie is een pick-uptruck, en de potloodtest was dit: als een potlood in je haar bleef zitten, was dat een bewijs 
dat je geen blanke was. Handig, de woordenlijst achter in de roman Klimtol (Podium; EUR 22,50) van Etienne van 
Heerden, die in de afgelopen jaren in de schrijversresidentie aan het Spui te Amsterdam aan zijn boek werkte. 
Vertaald door Karina van Santen en Martine Vosmaer. 

Het succes van het Belgische fenomeen Paul van Haver alias Stromae is zo overrompelend, het boekenvak kan 
hem nauwelijks bijbenen. Volgende week verschijnt een eerste biografie over de chansonnier (Maestro Stromae 
van Peter Verbruggen), deze week al is er Stromae: Formidable van 'fan' Claire Lescure (Boekerij; EUR 15 -), die 
zich in het voorwoord introduceert: 'Laten we wel wezen, rapmuziek is niet mijn ding.' Stromae: Formidable is een 
verzameling interviewtjes uit kranten en tijdschriften, persstemmen, songteksten, erelijstjes, gesprekken met 
'deskundigen' en 'iemand uit het team van Stromae' (de openingsvraag: 'Wat vind je leuk aan hem?'). 

Filosofie van het eten van Julian Baggini (Nieuw Amsterdam, EUR 24,95) opent krachtig met een motto van de 
Franse kok Auguste Escoffier: 'Als je weet hoe je moet eten, weet je ook hoe je moet leven.' Het is niet ironisch 
bedoeld: volgens Baggini betekent 'een goed leven leiden' dat je je eten daarin de plaats geeft die het toekomt: niet 
door uit alle macht achter alle hypes aan te rennen, ook niet door voedsel louter te beschouwen als brandstof die je 
gedachteloos in de mond propt. Want we lijken in het gouden tijdperk van het voedsel te leven, tegelijk ontbeert de 
huidige voedselrenaissance 'een rigoureuze analyse van waarom voedsel ter zake doet en wat onze relatie ermee 
zou moeten zijn.' Baggini kruidt zijn grote feitenkennis en filosofische beschouwingen met een enkel recept en geeft 
vervolgens het advies recepten snel weg te gooien: zijn Italiaanse oma leerde koken door 'te kijken en te luisteren'. 

Arts en schrijver Ivan Wolffers heeft prostaatkanker en schrijft daar sinds een jaar of tien over, in blogs, op Twitter 
en op Facebook. Eerder bundelde hij zijn blogs al in boeken; nu doet hij dat weer, in Als de tijd voor altijd stil zou 
staan (Nieuw Amsterdam, EUR 19,95): 'Het is niet de prostaatkanker die mijn leven heef veranderd. Het is veel 
meer het idee dat samen met die kanker iemand mijn leven is binnengedrongen, die steeds overal de lichtpunten 
uitdoet waardoor het almaar donkerder wordt.' 

Hans Dorrestijn bundelde zijn nieuwste vogelverhalen in De Italiaanse chauffeuse - Alle vogelverhalen (Nijgh & Van 
Ditmar, EUR 16,50) en voegde er ook wat rijmpjes aan toe: 'Oost West/ Krijg allemaal de pest/ Zuid Noord/ Stik 
allemaal de moord. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Writers (86%); Profiles + Biographies (63%) 
 

Load-Date: September 26, 2014

 
End of Document





Verdubbeling aantal eerste asielaanvragen
de Volkskrant
27 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 10
Length: 63 words
Body


Eritreeërs 
Het aantal eerste asielaanvragen is begin 2014 bijna verdubbeld ten opzichte van een jaar eerder. In totaal vroegen 
12.280 mensen in de eerste helft van dit jaar voor het eerst asiel aan, blijkt uit een rapportage van het ministerie. 
De verdubbeling wordt veroorzaakt door een hoge instroom van Eritreeërs in het voorjaar en het toegenomen 
aantal Syrische vluchtelingen. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: September 26, 2014

 
End of Document





Het laatste dierenbos
de Volkskrant
27 september 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 2297 words
Byline: BEN VAN RAAIJ
Body


Reportage: ongerept regenwoud in gevaar 
In het noorden van Congo ligt een stuk regenwoud waar de mens nog niet is gearriveerd. Grote populaties gorilla's, 
chimpansees en olifanten weten er te overleven. De vraag is hoe lang nog, nu er ijzermijnen en een stuwdam staan 
gepland. 
Het is vroeg in de ochtend. Omzichtig nadert de patrouille de bai, een drassige open plek in het regenwoud. 
Neushoornvogels krassen in de bomen, maar verder is het stil. Met elke stap zakken de rangers dieper weg in de 
modder, een brij van rottende planten en olifantenpoep. Om de paar meter houden ze halt. 

De omzichtigheid lijkt overdreven. Golom Bai, doorgaans vol dieren, oogt verlaten. Maar dan ziet iemand aan de 
bosrand iets zwarts bewegen. Het is een laaglandgorilla, een zilverrug, die rustig op rietstengels zit te kauwen en 
zich af en toe uitrekt, alsof hij alle tijd van de wereld heeft. Half verborgen achter de struiken zit de rest van zijn 
familie te eten. 

Het is een ontroerend gezicht. Want dit zijn geen 'gehabitueerde' gorilla's zoals toeristen die van dichtbij te zien 
krijgen op berggorillasafari's in Oeganda of Rwanda, maar wilde dieren die zelden of nooit een mens tegenkomen 
en er in zo'n geval ook meteen vandoor gaan. Dit is bovendien geen nationaal park, maar een gewoon stuk bos dat 
tot een houtkapconcessie behoort. En dat nu, bij gebrek aan bescherming, van alle kanten wordt bedreigd. 

Het bos van Messok-Dja ligt in het hart van de Tridom-regio, op de grens van de republiek Congo en Kameroen. 
Het 1.400 vierkante kilometer grote gebied is een van de laatste stukken ongerept regenwoud in het Congobekken. 
Er is nog nooit een boom omgehakt, vooral dankzij de afgelegen ligging. Om hier te komen moet je eerst zes uur 
moeizaam met een landcruiser over een overwoekerd bospad en dan vier uur per kano de rivier Dja op, tot aan de 
stroomversnellingen van Chollet. 

Messok-Dja is een heel schaars goed, een bos zonder mensen. Zelfs de Baka-pygmeeën komen er zelden. Mede 
daarom leven er, ontdekten biologen vier jaar geleden, nog grote populaties bosolifanten (naar schatting zo'n 600) 
en mensapen (chimpansees en gorilla's, samen 2.900), die worden aangetrokken door de vele bai's, door de 
olifanten gecreëerde 'akkers' waar dieren mals groen en mineralen vinden. Het bos zit ook vol met ander wild, zoals 
franjeapen, buffels, bongo's, reuzevarkens en luipaarden. 

De Congolese regering heeft Messok-Dja op de lijst van mogelijk te beschermen gebieden gezet. Het is een 
ecologische schakel in Tridom, een transnationaal regenwoudgebied van 140 duizend vierkante kilometer (ruim drie 
keer Nederland) in Kameroen, Congo en Gabon dat het grootste overgebleven bolwerk van bosolifanten en 
mensapen in Centraal-Afrika is. Eenderde van Tridom is beschermd gebied, met onder meer vijf nationale parken: 
Dja, Nki, Boumba-Bek, Minkebe en Odzala-Kokoua. 

Een uitgesleten helling aan de oever van de Dja laat zien hoezeer Messok-Dja een ecologisch geheel vormt met 
Nki, het nationaal park aan de overkant in Kameroen. Kuddes olifanten steken hier vaak de rivier over. 'Je kunt het 
ene gebied niet beschermen zonder het andere', zegt Victor Mbolo, een ranger van World Wildlife Fund (WWF) die 
al zes jaar met zijn mannen in Messok-Dja patrouilleert en het bos door en door kent. 

Het bos loopt echter van alle kanten gevaar. Messok-Dja is verdeeld over twee houtkapconcessies. De nu nog 
onverharde weg die erlangs loopt, van Ouesso naar Souanke, moet met Chinese hulp een internationale 
transportader worden die Brazzaville verbindt met Yaoundé en Douala in Kameroen. En de bodem bevat enorme 
ijzerertsvoorraden, die Congo en Kameroen graag willen ontginnen. Hematiet zo rijk (63 procent) dat je het bijna 
aan elkaar kunt lassen. 

'Die houtkapconcessies zijn nog het minste probleem', zegt Jaap van der Waarde van WWF Nederland, die een 
dienstreis maakt door het gebied. 'Houtbedrijven kappen een paar interessante bomen per hectare, maar houden 
de rest van het bos min of meer in stand.' Een van de houtbedrijven, het Libanese Sifco, heeft al gezegd zijn deel 
van Messok-Dja wel te willen afstaan voor bescherming. In het moerassige en soms steile gebied kan toch niet 
goed worden gewerkt. 

De mijnbouwplannen zijn een heel ander verhaal. Het miljardenproject van het Australische Sundance Resources 
(het Mbalam-Nabeba Iron Ore Project, met een totale investering van 4,7 miljard dollar) is voor zowel Kameroen als 
Congo een paradepaardje. Het omvat de aanleg van twee grote ijzermijnen, een in Kameroen en een in Congo, 
een spoorlijn van 580 kilometer dwars door het regenwoud, en een diepzeehaven aan de kust, waar het ijzererts 
zal worden overgeslagen voor transport naar (vooral) China. De werkzaamheden moeten eind dit jaar beginnen. 

We maken ons niet zozeer zorgen over de mijnen zelf, zegt Pauwel de Wachter, regiomanager van WWF. 'Dat zijn 
maar gaten in de grond, of eigenlijk: bergen die je afgraaft. De milieuschade daarvan is ter plekke groot, maar voor 
het gebied als geheel beperkt. Het gaat vooral om wat de mijnen verder met zich meebrengen: nieuwe wegen, een 
spoorlijn, dorpen voor duizenden arbeiders en hun gezinnen, stroperij.' Die effecten tekenen zich nu al af, want 
vanwege de plannen trekken er steeds meer arme gelukzoekers naar het gebied. 

De omvang van het project is enorm. De twee mijnen zullen vanaf 2019 jaarlijks zo'n 35 miljoen ton ijzererts gaan 
produceren, 25 jaar lang, dat allemaal per spoor naar de kust moet worden vervoerd. Dat betekent 100 duizend ton 
per dag, ofwel zes treinen heen en zes treinen terug, van elk 118 wagons. Een onomkeerbare verstoring van een 
gebied waar bosolifanten en gorilla's nu nog het rijk alleen hebben. 

Sundance zal het project zo duurzaam mogelijk aanpakken, zegt directielid Tim Sewell vanuit het hoofdkwartier in 
Perth. 'We willen onze ecologische voetafdruk zo klein mogelijk houden.' Zo vermijdt het tracé van de spoorlijn 
zoveel mogelijk de meest kwetsbare gebieden, aldus Sewell. En heeft Sundance voorgesteld ter compensatie van 
alle schade geld te steken in de bescherming van een ander stuk regenwoud in Kameroen. 

Een belangrijke stap, maar volstrekt onvoldoende, zegt De Wachter. 'We krijgen rond de mijnen ook te maken met 
een instroom van migranten. We moeten voorkomen dat er in het hart van het oerwoud ongecontroleerd nieuwe 
nederzettingen ontstaan. Want die mensen gaan straks allemaal het bos in om te jagen.' 

Bruno Pennetier, hoogste baas van Sundance-dochter CamIron in Yaoundé, is eerlijk. 'Er is maar één reden 
waarom wij zo duurzaam willen opereren: we zijn een Australisch beursgenoteerd bedrijf, en we hebben met milieu-
eisen te maken die strenger zijn dan in Zwitserland. Maar dit is het belangrijkste project in Kameroen en Congo, en 
dat moeten we dus gewoon goed doen.' 

Een ander gevaar van de mijnen loert op de achtergrond. De eerste jaren zullen ze hoogwaardig hematiet 
produceren en dat kost volgens Sundance weinig energie. Daarna komt minder zuiver erts aan de beurt dat voor 
transport eerst moet worden bewerkt (itirabiet). Dat vergt veel energie en die is lokaal niet beschikbaar. Vandaar 
het plan van de Congolese regering (dat volgens Sewell van Sundance overigens 'nog niet direct aan de orde' is) 
om een waterkrachtcentrale annex stuwdam van 600 megawatt te bouwen op de enige plek in de regio waar dat 
kan: bij de stroomversnellingen van Chollet, vlak bij de bai's van Messok-Dja. 

Wat de bouw van zo'n stuwdam betekent kun je 150 kilometer zuidelijker zien, waar de aanleg van een veel 
kleinere dam bij Liouesso tot enorme verwoesting leidt. Het Chinese bedrijf SinoHydro, dat in 2010 voor de 
Congolese regering een haalbaarheidsstudie maakte over Chollet, stelt de dam in een animatievideo bijna idyllisch 
voor, maar de realiteit is dat die dam niet alleen korte metten zal maken met de splendid isolation van Messok-Dja, 
maar ook met de ecologische rijkdom van het bos, want veel bai's zullen in het stuwmeer verdwijnen. 

Het dorpshoofd van Zouoba, niet ver van Chollet, maakt zich daar geen zorgen over. Mathieu Zab (chef de village, 
schrijft hij in zwierig schoonschrift onder zijn naam) hoopt dat de dam er komt, zegt hij, want dan krijgt zijn dorp - 
een paar armzalige hutten langs een pad - eindelijk elektriciteit en een weg. En dan komen er misschien ook 
toeristen om naar de dieren te kijken op de naburige bai, waar het dorp een wildkansel wil bouwen. 'Dan gaan wij 
groeien.' 

Landen als Kameroen en Congo moeten zich natuurlijk economisch ontwikkelen, dat is onvermijdelijk, zegt Van der 
Waarde van WWF, dat zich heeft uitgesproken tegen de dam. Tridom is met alle bodemschatten (naast ijzer ook 
goud) een potentiële groeiregio, en om die rijkdom te ontsluiten moet er infrastructuur worden aangelegd. 'Daar 
kunnen en mogen we als natuurbeschermers de ogen niet voor sluiten. Maar het is wel essentieel dat we een 
balans vinden tussen de belangen van de mens en die van de natuur.' 

De vraag is of dat in de praktijk mogelijk is. Want de aanleg van de weg en de dam bedreigen de fauna waaraan 
een dorp als Zouoba geld wil verdienen, erkent Van der Waarde. We staan tussen gevelde bomen op een stuk weg 
dat vast is aangelegd voor de dam. Het gebuldozerde spoor is zo breed dat het in de regentijd snel opdroogt. Maar 
het is te breed voor de lokale chimpansees, die zonder beschuttend bladerdek niet meer over durven te steken 
naar de bai. 

Stroperij (van bushmeat en vooral ivoor) is al een probleem in Messok-Dja, zegt hoofdranger Mbolo tijdens een 
patrouille in het bos. Zijn ecoguards vinden geregeld olifantenkarkassen en andere sporen. De stropers, vaak 
Kameroenezen, gebruiken de weg en de rivier Dja om het gebied binnen te dringen. Als Mbolo hun kampementen 
vindt, worden die verwoest. Geregeld worden er stropers ingerekend, al ontlopen die door corruptie soms hun straf. 

De aanleg van de dam zal de stroperij doen toenemen, vreest Mbolo. En dat zou zuur zijn, want dankzij frequent 
patrouilleren zijn er de laatste jaren steeds meer olifanten in de buurt van Chollet. De ooit overgroeide bai's worden 
vaker bezocht, al komen de dieren veiligheidshalve nog altijd het liefst 's nacht. Zonder de patrouilles zal het snel 
misgaan, zegt Mbolo, terwijl hij op Dibo Bai oude olifantensporen inspecteert. 'Dan trekt het wild weg en is een bai 
als deze binnen een paar jaar weer dichtgegroeid.' Als hij al niet, vanwege de dam, onder water is gelopen. 

WWF heeft een plan gemaakt om het tij te keren. Als de mijnen en de dam er komen, dan wel zo duurzaam 
mogelijk, zegt De Wachter. 'Dat betekent negatieve effecten zoveel mogelijk voorkomen en beperken, en de 
onvermijdelijke schade compenseren. Bijvoorbeeld door Messok-Dja een beschermde status te geven.' Er moet 
een integraal plan komen waarvan natuurbehoud volledig deel uitmaakt. 'Je kunt ontwikkelingen niet tegenhouden, 
wel in goede banen leiden. Maar ik blijf hopen dat de dam niet doorgaat. Misschien wordt hij door alle aanvullende 
maatregelen wel te duur.' 

De kansen om de stuwdam helemaal van tafel te krijgen lijken echter klein, blijkt een paar dagen later op het 
ministerie van Energie in de hoofdstad Brazzaville. Chollet is voor de ontwikkeling van het noorden van Congo een 
heel strategisch project, zegt directeur-generaal Jean-Marie Iwandza. 'We hebben stroom nodig voor de bevolking 
en om de delfstoffen te ontginnen. En Chollet is de enige geschikte locatie voor een dam.' 

Iwandza zit in driedelig pak in zijn lederen stoel. De airco zoemt. De schade aan de natuur zal beperkt zijn, zegt hij, 
'want er zal maar een heel klein stukje bos onderlopen.' En hoewel Congo en Kameroen al een principeakkoord 
over de dam hebben gesloten, zullen de milieu-effecten nog goed worden bekeken. Op de landkaart achter zijn rug 
is de dam al levensgroot ingetekend. 

Op de terugweg van Golom Bai naar het kamp breekt een tropische regenbui los. Het olifantenpaadje dat onze 
patrouille volgt wordt een hindernisbaan van kniediepe modder, doornentakken en colonnes vuurmieren. Boven ons 
in de bomen gaat een troep franjeapen tekeer nadat de gids de kreet van een kroonarend heeft nagedaan. Het is of 
de apen voelen wat hun boven het hoofd hangt. 
GROEICORRIDORS 
Afrika zit vol grondstoffen. Het probleem is die eruit te halen. Mijnbouw-projecten als Mbalam-Nabeba beginnen 
altijd met de aanleg van wegen, spoorlijnen en havens. Die infrastructuur kan verdere ontwikkeling uitlokken. 
Projecten groeien zo, hopen regeringen, uit tot 'groeicorridors'. 

De toekomstige Mbalam-Nabeba-groeicorridor zou volgens studies niet alleen grote voorraden ijzer en goud in de 
binnenlanden van Centraal-Afrika ontsluiten, maar ook nieuwe mogelijkheden bieden voor de houtindustrie, de 
cacaoteelt en de aanleg van palmolieplantages. 

Het mijnbouwproject staat in de startblokken. Kameroen en Congo hebben Sundance (of beter, haar 
dochterbedrijven CamIron en Congo Iron) groen licht gegeven. Standard Bank (Zuid-Afrika) gaat de financiering 
regelen. Het Portugese Mota-Engil begint, als die financiering rond komt, eind dit jaar met de aanleg van de 
spoorlijn en de diepzeehaven bij Kribi, waarvoor het masterplan werd gemaakt door het Nederlandse 
ingenieursbureau Royal Haskoning DHV. 

Een kink in de kabel zouden nog de prijzen van ijzererts op de wereldmarkt kunnen zijn. Die zijn sinds een piek in 
2011 meer dan gehalveerd, en verdere prijsdalingen worden verwacht. Het is de reden waarom het vergelijkbare 
maar nog veel grotere Simandou-mijnproject in Guinee (20 miljard dollar, inclusief de aanleg van een spoorlijn en 
een diepzeehaven) voorlopig is aangehouden. 

Landenmanager Bruno Pennetier van CamIron in Yaoundé wuift die zorgen weg. 'Wij hebben dit project zeer 
conservatief begroot, en die ijzerertsprijs gaat vanzelf weer stijgen. IJzer is geen product voor de korte termijn.' 
'Die houtkap-concessies zijn nog het minste probleem' 
 
Graphic

 
Familie laaglandgorilla's, Noord-Congo.
Foto Michael Viljoen / African Parks
Wegenaanleg in een houtkapconcessie in de buurt van Messok-Dja.
Foto Ben van Raaij
Montage van een cameraval.
Franjeapen.
Foto Pete Oxford / African Parks
Beeldvan de cameraval van een bosolifant.
Beeld van de cameraval van laaglandgorilla's.
Beeld van de cameraval van een laaglandgorilla.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Forests + Woodlands (80%); Deforestation (63%) 
 

Industry: Forestry + Logging (94%); Forestry Regulation + Policy (88%) 
 

Load-Date: September 26, 2014

 
End of Document





SCP te alarmistisch over Oost-Europese kinderen
de Volkskrant
29 september 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 21
Length: 1080 words
Byline: MARK VAN OSTAIJEN
Body


Oost-Europese migratie 
Als het SCP ook had gekeken naar Nederlandse kinderen had het niet zo bezorgd hoeven zijn over Oost-Europese 
kinderen. 
Vorige week publiceerde het SCP de studie Poolse, Bulgaarse en Roemeense kinderen in Nederland naar de 
leefsituatie van kinderen van Midden- en Oost- Europeanen. Op grond daarvan stelde de Volkskrant dat Poolse 
migrantenkinderen dreigen te ontsporen (Voorpagina, 23 september). Na enige collegiale verwondering voel ik 
me genoodzaakt de niet te negeren onvolledige beelden, gebrekkige onderzoeksopzet en alarmistische toon van 
de SCP-studie te bekritiseren. Ik zal één en ander toelichten vanuit het promotieonderzoek dat ik verricht naar de 
lokale gevolgen van Midden- en Oost-Europese migratie. 

Laat ik beginnen met te stellen dat het belangrijk is dat dit onderzoek plaatsvindt vanwege de vele onbekendheden 
in dit domein. Het SCP heeft daaraan een waardevolle bijdrage geleverd. Maar het heeft ook enkele belangrijke 
steken laten vallen. 

Ten eerste maakt het onderzoek geen enkel onderscheid in het type migranten en hun kinderen. Het beeld van de 
agrarische, tijdelijk werkende en pendelende migrant is leidend, terwijl ik in mijn onderzoek sterk gevarieerde 
migratietypen tegenkom. Door dit eenzijdige beeld lijkt bijvoorbeeld de situatie van kinderen van Poolse expats, 
Roemeense tandartsen of Bulgaarse studenten sterk onderbelicht. 

Daarnaast maakt het onderzoek nauwelijks een ruimtelijk onderscheid. Een enkele keer worden resultaten 
toegeschreven aan 'de grotere steden' of de wat meer 'landelijke gebieden', maar juist dit onderscheid is van groot 
belang in het specificeren van de resultaten. 

Het voorname onderscheid dat wél wordt gemaakt is etnisch-nationaal. Dat is ongetwijfeld van belang, maar levert 
een eenzijdig beeld op. Ook wordt nergens toegelicht waarom het onderzoek louter is gericht op Poolse, 
Roemeense en Bulgaarse migranten. Zo blijkt uit mijn eigen onderzoek dat de Hongaarse migranten de derde 
grootste groep Midden- en Oost-Europese migranten in Nederland is. 

Ten tweede is de onderzoeksopzet gebrekkig. Er is slechts gesproken met zorg- en hulpverleningsprofessionals, 
experts die een dagtaak hebben aan kinderen in problematische situaties. Nogal wiedes dat zij 'problemen' ervaren, 
dat is hun werk. Deze bias zorgt voor een uitvergroting van de resultaten. 

Daarbij zal ik de laatste zijn om kwantitatief onderzoek te laten prevaleren boven kwalitatief onderzoek, maar de 
kwalitatieve opzet strookt niet met conclusies in de sfeer van 'grotere problemen' en 'meer achterstanden'. 

Verder kent het onderzoek een nogal eng gehanteerde nationale focus. Zo wordt alleen de positie van Midden- en 
Oost-Europese kinderen in Nederland geproblematiseerd, terwijl vanuit humaan en gezinsoogpunt de problemen 
van de in Polen, Bulgarije of Roemenië achtergebleven kinderen vele malen urgenter zijn. Niet in de laatste plaats 
ook voor het functioneren van hun ouders in Nederland. 

Ten slotte, en dat is misschien nog wel het opvallendste element, wordt het rapport gekenmerkt door een ongepast 
alarmistische toon. Wellicht dat dit voortkomt uit het thema, want kinderwelzijn kan nooit voldoende worden 
gewaarborgd. Maar deze waarborgzorg kan ook doorschieten. 

Nergens worden de bevindingen gerelativeerd door ze te vergelijken met die over Nederlandse kinderen. Die 
vergelijking zou namelijk leren dat bepaalde resultaten niet zo bijzonder zijn als wordt gepresenteerd. Zo blijkt uit 
onderzoek van het Verweij-Jonker Instituut dat ook onder Nederlandse jongeren een stabiele aanwezigheid is van 
jeugdcriminaliteit (tot 5,5 procent), kindermishandeling (tot 4,5 procent) en een relatief omvangrijk aandeel 
'achterstandsleerlingen' (17-27 procent). Zonder iets te willen vergoelijken, zou deze vergelijking een gepaste 
relativering in die alarmistische toon brengen. 

De titel van de paragraaf 'de problemen zijn (nog) niet groot, maar kunnen verergeren' is illustratief. Daarin wordt 
een Limburgse schooldirecteur aangehaald die zich zorgen zegt te maken over 10 procent van zijn Poolse 
leerlingen, waarbij één vijfde van zijn leerlingen Pools is. Voor de snelle rekenaar gaat het hier om 2 procent van 
zijn leerlingen, waarbij de directeur zich zorgen maakt over de psychische gesteldheid (introvert gedrag) en 
kwajongensgedrag (kattenkwaad). Niets menselijks is de Limburgs-Poolse jeugd hier vreemd. 

Op andere plaatsen in het rapport wordt melding gemaakt van schoolverzuim, overgewicht, probleemgedrag bij 
jongeren en ja, zelfs het hebben van een slecht gebit. Deze 'problemen' lijken vooral het beeld te bevestigen dat 
deze kinderen zich voor- beeldig aanpassen aan de Nederlandse norm, en dus ook aan haar devianties. Ook 
Nederlandse kinderen vertonen probleemgedrag, schoolverzuim, overgewicht en ook zij kunnen rondlopen met een 
slecht gebit. Maar er is vooralsnog geen enkele reden deze devianties bij Nederlandse kinderen toe te schrijven 
aan hun etnisch-nationale achtergrond, zoals het SCP wel doet bij Poolse kinderen. 

Deze disproportioneel alarmistische toon komt ongetwijfeld hieruit voort dat men het goed voor heeft met deze 
'migrantenkinderen'. Zo wordt melding gemaakt van 'een verloren generatie' en zo gaf hoogleraar Trees Pels (VU) 
in reactie op het onderzoek al aan dat 'we moeten leren uit de lessen van het verleden'. Zoals een gemeentelijke 
beleidsmedewerker in het rapport stelt: 'maar die kinderen, als je het hebt over de blijvers, dat is natuurlijk wel de 
groep die gaat bepalen of die generatie wel of niet tot die problemen leidt die wij nu allemaal vrezen'. Vanuit 
dergelijke mantra's pleit Pels ook voor 'tijdig ingrijpen'. 

Al deze goede bedoelingen om er bovenop te zitten getuigen van een vroeg-activistische en interveniërende 
houding die de overheid in andere gebieden van de kind- en jeugdzorg ook al stevig laat zien. In plaats van dat 
men zich afvraagt of dit wel behoort tot het domein van de overheid, lijkt er een duidelijke handelingsverwachting 
ten aanzien van de overheid te bestaan. 

Het is evident dat deze SCP-studie de overheid helpt om in dezelfde krachtdadige houding te schieten. De ironie wil 
dat dit vraagstuk daarmee langzaam verandert van een migratie- in een integratievraagstuk. Zo bezien is het SCP-
rapport pure winst. 

MARK VAN OSTAIJEN  is promovendus bij bestuurskunde, Erasmus Universiteit Rotterdam. 

De auteur doet onderzoek naar de lokale gevolgen van Midden- en Oost-Europese migratie. 
Er is alleen gepraat met mensen wier werk het is problemen te zien 
 
Graphic

 
Poolse kinderen op Rotterdamse basisschool.
Foto Marcel van den Bergh
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Children (94%); Parents (90%); Teaching + Teachers (75%); Child Abuse (71%); Educational Institution 
Employees (69%) 
 

Industry: Educational Services (75%) 
 

Load-Date: September 28, 2014

 
End of Document





Koerden voelen mes van Turkije in hun rug
de Volkskrant
29 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1011 words
Byline: VAN ONZE CORRESPONDENT REMCO ANDERSEN
Body


Reportage Strijd aan de Turks-Syrische grens 
Koerden aan de Turkse grens verbijten zich over de opmars van IS in Syrië. Turkije laat ze de grens niet over om 
mee te vechten en de Amerikaanse steun is te mager, vinden ze. 
Als de Koerden schieten, juicht de menigte. Het westelijk front nabij Kobani, ook bekend als Ayn al-Arab, is net een 
tenniswedstrijd. IS zit in drie dorpjes rechts, de Koerden houden stand op een heuvel links. Vanaf hun eigen heuvel 
bij het Turkse gehucht Karaca, op de grens met Syrië, kijken zo'n honderd Turkse en Syrische Koerden hoe de 
kogels heen en weer vliegen. Sommige toeschouwers hebben zelfs verrekijkers meegenomen, als generaals bij 
een veldslag in de vorige eeuw. 

Al meer dan een week belegert IS Kobani. Volgens Turkije vluchtten al 150 duizend inwoners van de regio rond de 
stad Turkije in. Op de heuvel aan de grens wordt duidelijk dat er weinig schot in de strijd zit. De Koerden houden 
vooralsnog stand, maar met hun machinegeweren en mortieren kunnen ze op termijn niet op tegen de artillerie en 
tanks van IS. Afgelopen weekend stierven zeker twee mensen in Kobani, toen tankgranaten in het centrum van de 
stad terecht kwamen. 

De Amerikaanse president Obama erkende gisteren in een televisie-interview dat de Verenigde Staten de opmars 
van IS in Syrië en Irak hebben onderschat. 

IS neemt de tijd en beschiet de stad en Koerdische milities op een bijna luie manier. Af en toe tuft een IS-militant op 
een brommer van het ene naar het andere dorpje, zwarte sjaal wapperend voor zijn gezicht. Koerden rennen heen 
en weer over hun heuvel. Schoten van zware machinegeweren klinken. Nu eens gaan de kogels van links naar 
rechts, dan weer van rechts naar links. Soms dreunt ook de explosie van een granaat in de buurt van de Koerden 
of IS - het laatste geval steevast begroet door gejuich van de menigte. 

Te midden van het bizarre schouwspel, tussen de lieflijke olijfbomen die het landschap sieren, zou je bijna vergeten 
dat deze veldslag een hoge inzet heeft. 'Dat is de laatste heuvel voor Kobani', zegt Hussein Ali (35), met een 
wijsvinger naar de Koerdische positie. 'Als IS die inneemt, zijn ze binnen tien minuten in de stad. En ze kunnen 
sluipschutters neerzetten op de heuvel.' 

Plotseling ontsteekt de menigte in een buitengewoon luid fluitconcert. Het overstemt zelfs even het geluid van 
geweerschoten en mortiervuur. Een groep Koerden heeft zich door het grenshek weten te wurmen. Dwars door het 
slagveld rennen ze het lichtbruine heuvellandschap van Syrië in, op weg naar hun Koerdische broeders die daar IS 
bestrijden. Een pantserwagen van de Turkse grenswacht racet nog naar het gat in het hek, maar opent gelukkig 
niet het vuur. 

Dat was afgelopen weekend wel anders. Het grensbeleid van de Turken is wisselend. Soms zijn de grenzen open, 
dan weer dicht. Ondertussen proberen duizenden vrouwen en kinderen naar Turkije te vluchten, terwijl hun mannen 
weer terugwillen om IS te bestrijden. 's Nachts wagen daarom veel mensen een illegale overtocht door het 
grenshek, waarop de Turken soms het vuur openen. Zeker één Syriër werd afgelopen weekend dodelijk getroffen 
door Turkse kogels, volgens vluchtelingen die hem vergezelden. 

Het zorgt voor enorme frustratie onder de Koerden op de heuvel, die denken dat Turkije alles in het werk stelt om te 
voorkomen dat zij als winnaar uit de strijd tegen IS komen. Toen Amerikaanse en Arabische vliegtuigen vorige 
week doelen elders in Syrië aanvielen, was er even hoop dat ook Kobani snel zou worden ontzet. Zaterdag namen 
coalitievliegtuigen inderdaad twee IS-voertuigen ten oosten van de belegerde stad onder vuur. Maar op zondag zijn 
ze nergens te bekennen, en teistert IS Kobani vrijwel ongestraft. 

'Waarom bombarderen de Amerikanen hier nu niet?' vraagt Ahmed, een 33-jarige autohandelaar uit Kobani. Hij 
heeft moeite zijn stem onder controle te houden, terwijl hij beleefd vraagt om zijn roep om hulp over te brengen. 'Ze 
bombarderen Abu Kamal, Hasake, Raqqa, allemaal honderden kilometers hier vandaan. Hier hebben we die 
bommen nodig!' Omstanders stromen toe. 'Onze mensen sterven hier!', roept een van hen. Een volgende verklaart: 
'niks bombardementen. We hebben moderne antitankraketten nodig, dan kunnen onze jongens het zelf aan. En 
Turkije moet ophouden IS te helpen.' 

Maar vooralsnog brengen coalitievliegtuigen bij Kobani IS niet meer dan een speldenprik toe. Op de heuvel met 
toeschouwers gonst het dan ook van de samenzweringstheorieën. Iedereen is ervan overtuigd dat Turkije en IS 
onder een hoedje spelen. De aartsvijand van de Turkse staat is de Koerdische PKK en die is nauw verwant aan de 
Syrisch-Koerdische PYD-militie die rond Kobani tegen IS vecht. 'Erdogan heeft het op een akkoordje gegooid met 
IS en om Turkije zoet te houden, helpen de Amerikanen ons nauwelijks', zegt een oudere man. 

Elders in Syrië beginnen de jihadisten de luchtaanvallen te voelen. Het Al Nusra Front, de officiële Syrische afdeling 
van Al Qaida, riep afgelopen weekend alle moslims ter wereld op tot aanslagen op westerse en Arabische landen 
die in Syrië bombarderen. 'Dit is geen oorlog tegen Al Nusra', zei de groep in een boodschap. 'Dit is een oorlog 
tegen de hele islam.' 

Daar denken de Koerden op de heuvel - zelf ook moslims - heel anders over. 'IS zijn monsters,' zegt Hussein Ali. 
'Ze komen uit naam van de islam maar willen ons allemaal duizend jaar terug in de tijd brengen.' 

Als de avond valt, verschijnt een flinterdunne nieuwe maan. De menigte lanceert opnieuw een fluitconcert als de 
PYD-strijders een lang salvo afschieten met de dushka, het luchtafweergeschut dat milities achterop pick-ups 
monteren. Nu de zon onder is, kun je de rode lichtspoorkogels over zien vliegen, als een stel vuurvliegjes wiens 
verantwoordelijkheid het is om 's werelds meest gevreesde terreurleger tegen te houden. 

Ondertussen licht Kobani op, deels zichtbaar achter de felbegeerde heuvel, slechts beschermd door een groepje 
onderbewapende Koerden. 
De Amerikanen helpen ons nauwelijks omdat ze Turkije zoet willen houden (Koerdische omstander op de heuvel 
met toeschouwers bij Kobani) 
 
Graphic

 
Mannen kijken bij het dorpje Karaca aan de Turks-Syrische grens naar de strijd tussen Syrisch-Koerdische milities 
en IS, dat Kobani dreigt in te nemen.
ZUMAPRESS.com
Rook stijgt op boven de Syrisch-Koerdische stad Kobani.
Getty Images
Syrische vluchtelingen wachten achter prikkeldraad bij de Syrisch-Turkse grens. Vanwege IS is een exodus op 
gang gekomen.
EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Military Weapons (75%); Death + Dying (69%); International Relations 
(69%); Weapons + Arms (64%) 
 

Load-Date: September 28, 2014

 
End of Document





Wat is het ware verhaal van Syriëganger Jejoen?
de Volkskrant
29 september 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 7
Length: 1167 words
Byline: VAN ONZE VERSLAGGEVERS JANNY GROEN, SAKIR KHADER
Body


Voorbeschouwing Proces Sharia4Belgium 
Jejoen Bontinck is kroongetuige én verdachte in het Belgische proces tegen 46 jihadisten. Hoe betrouwbaar is hij? 
Is Sharia4Belgium een terroristische organisatie die tientallen jihadstrijders, Belgen en Nederlanders, voor Syrië 
ronselde? Over deze vraag buigt de rechtbank van Antwerpen zich vanaf vandaag. 

In totaal staan 46 verdachten terecht, onder wie Fouad Belkacem (alias Abu Imran), de spirituele leider van de 
inmiddels opgeheven organisatie. Slechts acht verdachte jihadi's wonen de zaak zelf bij. De anderen strijden in 
Syrië en Irak of zijn inmiddels gesneuveld. 

Een belangrijke rol in het megaproces speelt Jejoen Bontinck (19). Hij werd eind vorig jaar met veel publicitair 
vertoon uit Syrië teruggehaald door zijn vader, de Belgische ex-militair Dimitri Bontinck. Vader en zoon (moeder 
blijft op de achtergrond) verbleven korte tijd in Zierikzee, waarna Jejoen zich aangaf bij de Belgische autoriteiten. 
Hij zou nog wel moslim, maar niet meer radicaal zijn. 

In het proces speelt Jejoen Bontinck een dubbelrol: hij is zowel verdachte als kroongetuige. Hij heeft belastende 
verklaringen afgelegd over zijn voormalige 'broeders' - ook over vermeende Nederlandse strijders, zo bleek eind 
augustus in de zaak tegen de Somalisch-Nederlandse terreurverdachte Mohamed Abdiuwahab A. (19). Deze ex-
Syriëstrijder uit Delft was volgens het Openbaar Ministerie van plan een overval te plegen en met de buit de jihad te 
financieren. 

Tegen de rechter in Dordrecht vertelde A., zoals vrijwel alle teruggekeerde Syriëgangers, alleen humanitaire hulp te 
hebben verleend in Syrië en niet te hebben gestreden. Ook Bontinck houdt tijdens zijn verhoren vol nooit aan de 
gewapende strijd te hebben deelgenomen, meldt de Belgische krant Het Laatste Nieuws zaterdag. De krant 
beschikt over het juridisch dossier-Bontinck. 

De jonge Belg, met naar eigen zeggen schone handen, heeft volgens het Nederlandse OM de Delftenaar A. erbij 
gelapt. Hij heeft hem herkend van een foto en gemarkeerd als strijder voor Islamitische Staat (IS). 

Maar hoe betrouwbaar is kroongetuige Bontinck? 

Consistent in zijn verklaringen is Jejoen niet bepaald. In een eerste interview, met de Belgische krant Het Laatste 
Nieuws, vanuit zijn onderduikadres in Zierikzee vertelt hij niet te zijn geronseld door Sharia4Belgium, in zijn eentje 
naar Syrië te zijn gereisd, daar te hebben gewerkt 'als chauffeur van zieke mensen en voor het transport van 
medicijnen', en geen enkele Belgische strijder te hebben ontmoet. 

Hij zou bij een checkpoint in handen zijn gevallen van de troepen van Assad en zijn opgesloten in een woning, 
waar hij werd gemarteld. Na zes weken kon hij op miraculeuze wijze (hij vertelt niet hoe) ontsnappen. 

Na zijn tweede verhoor stelt Bontinck zijn verhaal bij. Hij is wel degelijk met Sharia4Belgium-leden naar Syrië 
gereisd. Heeft zich aangesloten bij de groep Maglis Shura, die zich medio 2013 affilieert met IS en heeft een 
militaire training ondergaan. Maar vechten wil hij niet. Daarom denken zijn 'broeders' dat hij een spion is. Ze zetten 
hem vast en dreigen hem te executeren. 
James Foley 
Wereldnieuws wordt Bontinck als in augustus naar buiten komt dat hij in de zomer van 2013 drie weken de cel 
deelde met de door IS onthoofde journalisten James Foley en John Cantlie. Die informatie is door vader Bontinck 
naar de media gelekt. 

In dat tweede verhoor zegt Jejoen dat zijn 'broeders' hem vrijlieten toen hij beloofde ribaat (grensbewaking) te 
zullen doen. Hij kreeg een kalasjnikov en een handgranaat en ging wachtlopen voor IS in Duarina. 

Diverse bronnen van de Volkskrant zetten vraagtekens bij deze verklaringen. Zou IS een spion dergelijke taken 
toevertrouwen? Vreemd is dat Bontincks 'broeders' in België en Nederland nog niet op de hoogte zijn van de 
beschuldiging van spionage als hij na zijn terugkeer door de Belgische politie wordt gearresteerd. Er is intensief 
contact tussen de strijders daar en de sympathisanten in Europa. Van zo'n ernstige aanklacht zouden Bontincks 
'broeders' in Nederland en België op de hoogte moeten zijn geweest. 

Maar op de Facebook-account Free Aseer roepen ze op tot steun aan 'de onschuldige vrome broeder Sayfullah' 
(de alias van Bontinck). Free Aseer voert ook actie voor andere islamitische gevangenen als Fouad Belkacem en 
voor de in augustus gearresteerde Haagse vermeende ronselaars Abou Moussa en Abou Suhayb. 

Als bekend wordt dat Jejoen belastende verklaringen heeft afgelegd in het grote jihadproces, draait de stemming 
om. Hij wordt gezien als een verrader. Op het nieuws van zijn delen van de cel met Foley en Cantlie, reageren zijn 
voormalige 'broeders' met een felle aanklacht tegen hem. 

Onder de kop 'Het ware gelaat van Jejoen Bontinck' gaan ze op sociale media vol in de aanval. Jejoen liegt over de 
beschuldiging van spionage. Hij is in Syrië door de rebellen gevangengezet op 'verdenking van aanranding en 
aantasten van de eerbaarheid'. Hij heeft de gelegenheid gekregen berouw te tonen. Heeft dat gedaan en kreeg 
toen de taak van ribaat. 

Het vrouwenjagen lijkt een patroon. Bronnen in Antwerpen rond Jejoens schoolleven vertellen dat hij een lastig 
ventje was, van de ene school naar de andere hopte (van Sint Lugardis en Sint Godelieve naar Instituut Sint Maria) 
en meer belangstelling had voor meisjes dan voor de lesstof. 

Dat element komt ook terug in het interview met de Belgische spijtoptant Michael Delefortrie, die na vier weken 
gedesillusioneerd uit Syrië terugkeerde. Eind januari 2014 vertelt Delefortrie aan Het Nieuwsblad dat Jejoen was 
opgesloten in een schuurtje naast de villa waar de Belgische en Nederlandse Syriëstrijders verbleven. Delefortrie: 
'Jejoen had volgens hen geprobeerd door handoplegging een duivelsuitdrijving te doen bij een vrouw. Maar dat 
bleek alleen maar een excuus om haar te betasten.' 

Ook de Belgische IS-strijder Abu Ibrahiem, die Jejoen nog kent van zijn tijd in Antwerpen bij Sharia4Belgium, vertelt 
per Whatsapp dat Bontinck is betrapt bij het versieren van vrouwen, onder andere in vluchtelingenkampen. 'Hij 
vertelde over zichzelf dat hij een bekende artiest was in België, want hij was vroeger een soort danser. Hij heeft 
meegedaan met een van die programma's. Mohiem zoiets, als Michael Jackson.' 

Twijfels over de verklaringen van Jejoen zijn er ook bij El Comandante, de strijder van het Vrije Syrische Leger die 
vader Bontinck in 2013 bijstond bij diens eerste vergeefse zoektocht naar zijn zoon. Dat Jejoen met Foley een cel 
heeft gedeeld, vindt El Comandante hoogst onwaarschijnlijk. 

'Westerse gijzelaars zijn veel waard. Die worden goed beveiligd en weggestopt', zegt hij telefonisch vanaf de Turks-
Syrische grens. 'Het zou best kunnen dat Jejoen Foley moest verzorgen of klusjes moest doen in de gevangenis. 
Wellicht kent hij hem daarvan.' 

Het wordt een lastige klus voor de Belgische en Nederlandse rechters uit die wirwar van verklaringen de waarheid 
te filteren. 
Dat Jejoen een cel heeft gedeeld met de onthoofde journalist James Foley lijkt onwaarschijnlijk 
 
Graphic

 
Jejoen Bontinck (19), hoofdrolspeler in het proces.
Foto Sakir Khader
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Torture (69%) 
 

Load-Date: September 28, 2014

 
End of Document





Laat camera's toe in cellen met asielzoekers
de Volkskrant
30 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 844 words
Byline: FRANS-WILLEM VERBAAS IS ADVOCAAT VREEMDELINGENRECHT. ROBERT GLAS IS 
FOTOGRAAF.
Body


Fotojournalistiek 
In een kort geding wordt vandaag medewerking geëist aan een fotoserie in detentiecentra. 
Amnesty International heeft verschillende keren geprobeerd om in de detentiecentra (waar vreemdelingen worden 
opgesloten om uitgezet te worden) te filmen en te fotograferen. Het antwoord van het ministerie van Veiligheid en 
Justitie was echter steevast 'nee'. Maar waarom eigenlijk? 

Wij hebben de Staat der Nederlanden in kort geding gedagvaard nadat elke medewerking voor een fotoserie voor 
opinieweekblad Vrij Nederland en het blad Wordt vervolgd van Amnesty International werd geweigerd. Argumenten 
werden nauwelijks gegeven, behalve dat een gevangenis nu eenmaal geen openbaar gebouw is. Dit antwoord is 
nogal onbevredigend, zeker nu bij 'gewone' gevangenissen veel mogelijk is, blijkens documentaires over de long-
stayafdeling van tbs'ers, de PPC in de Bijlmerbajes of een serie als Buch in de Bajes. 

Op de lijst van plaatsen in de dagvaarding staan, naast bibliotheek en recreatieruimte, onder meer isoleercellen 
waarin vorig jaar nog hongerstakers werden geplaatst, gezinscellen op het Justitieel Complex Schiphol en 
luchtkooien waarin mensen die in de isoleercel zijn opgesloten één uur per dag in de buitenlucht mogen. Verder 
worden de cellen in de Penitentiaire Inrichting Haaglanden (voorheen het Penitentiair Ziekenhuis Scheveningen) 
genoemd, waarin vorig jaar wekenlang hongerstakers werden vastgehouden. Deze cellen bevinden zich in de 
19de-eeuwse vleugel, met dichtbetraliede ramen op meer dan 2 meter hoogte, zodat iemand die daar zit 
opgesloten 23 uur per etmaal niet naar buiten kan kijken. 

Misschien wilt u, lezer van dit artikel, hier wel helemaal niets van zien. Probleem is alleen dat u - en de leden van 
Amnesty International - die keuze eenvoudig niet hebben. U zult nooit weten hoe de isoleercellen in de 
detentiecentra eruitzien. En voor de geschiedschrijving zullen geen beelden bewaard blijven van de cellen waarin 
Syrische gezinnen met kinderen die op Schiphol asiel aanvroegen werden opgesloten. 

Bij de vrijheid van meningsuiting hoort ook de vrijheid om informatie - inclusief beeldmateriaal - tot zich te nemen. 
De overheid hoeft die 'vrijheid van nieuwsgaring' niet altijd te respecteren. Inzage in dossiers van de AIVD over 
jihadgangers hoeft echt niet te worden gegeven. Maar de weigering om camera's in de detentiecentra toe te laten, 
is misbruik van eigendomsrecht. Stel dat er in een Nederlandse gevangenis gemarteld zou zijn, vindt u dan dat de 
overheid kan verbieden dat wij mogen zien waar dat gebeurd is? 

Dit voorbeeld is minder vergezocht dan u denkt. Soms doen zich ook in Nederlandse gevangenissen situaties voor 
die gekwalificeerd kunnen worden als 'onmenselijke of vernederende behandeling' in de zin van het Europees 
Verdrag voor de Rechten van de Mens. Het actualiteitenprogramma De vijfde dag van juni vorig jaar berichtte over 
een incident in detentiecentrum Soesterberg, waar een vrouw die zojuist asiel had aangevraagd op Schiphol bij 
terugkeer gedwongen werd 'gevisiteerd'. Zij werd daarbij door twee mannen en twee vrouwen met geweld 
uitgekleed, geïnspecteerd in haar anus, en daarna in een isoleercel opgesloten. Aanleiding hiervoor was haar 
weigering zich vrijwillig uit te kleden voor inspectie (wat te maken had met een verkrachtingsverleden en het 
meemaken van de verkrachting van haar 9-jarige dochter). Verder werd bij de collectieve hongerstakingen van 
vorig jaar door het Justitieel Complex Schiphol gebruikgemaakt van eenzame opsluiting van hongerstakers in 
isoleercellen onder het mom van 'medische redenen'. Probleem is alleen dat die medische redenen helemaal niet 
bestaan. Sterker nog, medisch gezien bestaat er juist een contra-indicatie voor isoleercelplaatsing, omdat dit 
risico's van psychische beschadiging of zelfs een psychose met zich meebrengt. 

Er bestaat een maatschappelijk belang dat beeldmateriaal van gevangenissen voor de publieke opinie beschikbaar 
is. Dat geldt zeker nu binnenkort een wetsvoorstel naar de Kamer gaat over het nieuwe gevangenis- regime voor 
vreemdelingen in detentie, waarin de gevangenisdirectie meer bevoegdheid krijgt om isoleercellen als 
strafmaatregel te gebruiken. 

Voor de duidelijkheid: het kort geding gaat helemaal niet over de vraag wat we nu van vreemdelingendetentie (of 
isoleercellen) moeten denken. Wij vinden dat de overheid geen enkele legitieme reden heeft om de publieke opinie, 
de media en 'waakhonden' als Amnesty International of Defence for Children dergelijk beeldmateriaal te onthouden. 
Dat is iets voor een dictatuur, maar niet voor een vrije samenleving. 

Het is niet waarschijnlijk dat staatssecretaris Teeven het besluit tot weigering persoonlijk heeft genomen. Maar hij 
hoeft het vonnis ook niet af te wachten. Daarom, mijnheer Teeven, willen wij u vragen te laten zien dat u weet wat 
een vrije samenleving inhoudt en de camera's de detentiecentra binnen te laten! 

De totstandkoming van deze fotoserie is te volgen op weblog http://ultimum-remedium.blogspot.nl/. 
U zult nooit weten hoe isoleercellen met hongerstakers eruitzien 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Prisons (94%); Justice Departments (77%); Corrections (65%); Refugees (61%) 
 

Load-Date: September 29, 2014

 
End of Document





Het Poolse in Mr. Polska ROBERT VUIJSJE INTERVIEWT DE RAPPER OVER 
ZIJN AFKOMST
de Volkskrant
30 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Cover; Blz. 1
Length: 49 words
Body


PAG 8 
Flinters en brokstukken 
ZWAGERMAN OVER DE VIDEOKUNST VAN LEVI VAN VELUW 
PAG 5 
De laatste Byrd 
13 KEER ROGER MCGUINN IN NEDERLAND 
PAG 4 
Storm bekent 
de Deen Morten Storm was crimineel, motorbendelid, jihadist en spion. 

V SPrak hem over zijn boek dat nu in Nederlandse vertaling is verschenen 
 
Graphic

 
Morten Storm.
Foto Guus Dubbelman
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Justice Departments (93%); Social Security (90%); Associations + Organizations (86%); Monetary Unions 
(83%); Tropical Storms (83%); Writers (80%); Law Enforcement (76%); Consumption (68%); International Relations 
(68%); Religion + Spirituality (64%); Christians + Christianity (64%); Interest Rates (64%) 
 

Industry: Internet + Www (63%) 
 

Load-Date: September 29, 2014

 
End of Document





Racisme tot in de kieren van het voetbal
de Volkskrant
30 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Sport; Blz. 30
Length: 621 words
Byline: WILLEM VISSERS
Body


Ruimte op links 
Wat beweegt Nederlandse mannen anno 2014 om een aap na te doen als een donkere voetballer het veld 
betreedt? Zijn het drugs? Is het stoerheid? Gewoon een kwestie van IQ? Of is het werkelijk racisme uit de oude 
school? 

Hoe dan ook, de strijd tegen racisme is nooit gestreden, zo blijkt bijna voortdurend, ook rond de sportvelden. 
Vandaar dat spotje van de UEFA, met ongeschoren hoofden van de vedetten. Gezichten zonder opsmuk, bleekjes 
of getint, met jongensachtige sproeten soms. Messi, Van Persie, Ribéry, Boateng, Puyol. Zeg nee tegen racisme, 
zeggen ze, in hun eigen taal. Gedragen muziekje eronder en de bedoeling is duidelijk. 

Maar de werkelijkheid is weerbarstig en dus is die actie gewoon nodig. Vorige week voetbalde De Dijk tegen 
Fortuna voor de beker, in kleurrijk Amsterdam. Mannen, opgeschoten jongens misschien, doen dus een aap na als 
Seku Conneh het veld opkomt. Goh, wat vonden ze zichzelf interessant, leuk of wat dan ook. De amateurclub 
schaamt zich kapot en de openbare aanklager van de KNVB bepaalt deze week of er een onderzoek komt. 

Virgil van Dijk heeft een aanklacht ingediend vanwege racistische spreekkoren tijdens het duel van zijn club Celtic 
bij St. Mirren, in het Schotse stadje Paisley, waar Ruud Gullit in 1983 een droevige avond beleefde toen hij tijdens 
zijn eerste Europese duel, met Feyenoord, om zijn huidskleur werd gekwetst door supporters. 

De huidige spits van Feyenoord, Colin Kazim-Richards, is zichtbaar ontstemd als hij op een zaterdagavond dicht 
langs de tribunes loopt in Deventer, bij Go Ahead. Hij hoort racistisch bedoelde geluiden en meldt ze bij 
scheidsrechter Kuipers. In België is nu een affaire aan de gang, waarbij het gaat om het antwoord op de vraag of 
een speler van Mechelen iets heel lelijks over een donkere speler van Beveren heeft gezegd. 

Wie denkt dat racisme van de voetbalvelden is verdreven, vergist zich schromelijk. Racisme is overal, tot in de 
kieren van de maatschappij, en dus ook tot in de uithoeken van het voetbal. Het is ingebakken. Racisme woekert in 
stilte en komt op soms onverwachte momenten tot uitbarsting. Supporters juichen de donkere voetballer van de 
favoriete ploeg toe en krenken die van de tegenstander tot in het diepst van de ziel. In zekere zin is racisme 
selectief. 

Gevoegd bij allerlei andere vormen van intolerantie ontstaat net iets te vaak een vervelend sfeertje in stadions. 
Scheidsrechter Blom moest zondag minutenlang kwetsende liedjes over zijn moeder aanhoren, nadat hij Marzo 
volkomen terecht van het veld had gestuurd. Blom heeft melding van het voorval gemaakt bij de KNVB. 

Vorige week kwamen de Ajacieden het veld op in de Kuip toen supporters van Feyenoord alweer uit volle borst 
over Hamas zongen. Daarover zegt bijna niemand meer wat. Het is blijkbaar normaal. In Breda sloegen supporters 
van NAC een paar Ajax-fans in elkaar die juichten om een doelpunt. Dat soort berichten zijn stoppertjes in de 
kranten. 

Sport bezet een unieke plaats in het maatschappelijke veld. Hier speelt de moslim met een baard de bal naar de 
belijdende christen met een kruisje aan een ketting, en niet alleen als die vrij staat en het team aan de winst kan 
helpen. In het voetbal waren Surinamers eens trendsetters voor de latere immigratiegolf en gloriëren 
tegenwoordig spelers van Marokkaanse en Turkse afkomst. 

Die ogenschijnlijke vorm van gelijkheid, meestal bepaald door talent en niet door afkomst of religie, maakt van 
sport ook in maatschappelijk opzicht een interessante bezigheid. Wangedrag, op en om het veld, vormt een 
serieuze bedreiging voor die positie van het sportveld als vrijplaats van tolerantie. 
Reageren? 
ruimteoplinks@volkskrant.nl 
Twitter @vkwillemvissers 
Wat beweegt supporters om een aap na te doen? 
 
Graphic

 
Kazim-Richards (Feyenoord) vertelt scheidsrechter Kuipers dat fans van Go Ahead oerwoudgeluiden hebben 
gemaakt.
Videostill
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Soccer (94%); Racism + Xenophobia (74%); Sports + Recreation (63%) 
 

Load-Date: September 29, 2014

 
End of Document





Wokakkoord: speciale koks in Chinese horeca
de Volkskrant
30 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 7
Length: 238 words
Byline: VAN ONZE VERSLAGGEVER
Body


Chinese restaurants kunnen binnenkort weer werkvergunningen krijgen om gespecialiseerde koks uit Azië aan te 
trekken. De Aziatische horecasector heeft hierover een akkoord bereikt met minister Lodewijk Asscher van Sociale 
Zaken en uitkeringsinstantie UWV. Woensdag wordt het 'wokakkoord' getekend in Amsterdam. 

Chinese en andere Aziatische restaurants klagen al een tijdje dat ze geen gespecialiseerde koks meer kunnen 
krijgen. Een recente aanscherping van de Wet arbeid vreemdelingen maakt het moeilijker aan 
tewerkstellingsvergunningen te komen. Het UWV, dat de vergunningen moet goedkeuren, was sinds 2012 minder 
ruimhartig met de behandeling van aanvragen. 

De bedoeling was dat werkloze Nederlanders als kok aan de slag zouden gaan in Chinese restaurants. Het UWV 
had een extern bureau laten uitzoeken dat een getrainde kok in drie tot twaalf maanden op het niveau van een 
Chinese 'frituurchef' kon komen. Maar dat is volgens Koninklijke Horeca Nederland (KHN) een onderschatting van 
de Aziatische keuken. 

Door de aanscherping van de wet moesten dit jaar achthonderd tot duizend koks uit onder meer China, Indonesië 
en Thailand terug naar hun land van herkomst, schatte KHN in maart. Hun werkvergunning werd niet vernieuwd. 
Daardoor zouden duizend tot 2.500 Aziatische restaurants in de problemen komen. Die problemen lijken met het 
wokakkoord opgelost. Voor sommige restaurants is dat te laat: ze hebben hun deuren gesloten. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Social Security (94%); Labor Force (86%) 
 

Industry: Restaurants + Food Service Industry (93%); Restaurants (75%); Travel, Hospitality + Tourism (63%) 
 

Load-Date: September 29, 2014

 
End of Document





Boegbeeld
de Volkskrant
30 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1067 words
Byline: DOOR: ROBERT VUIJSJE FOTO: ROBIN DE PUY
Body


Land van afkomst: Interview Dominik Wlodzimierz Groot, alias Mr. Polska 
Welke rol speelt afkomst in een leven in Nederland? Robert Vuijsje onderzoekt het in een reeks interviews. Rapper 
Mr. Polska wil voor Polen zijn wat Ali B is voor Marokkanen. 
Hij vertelt het als we vijf minuten met elkaar in gesprek zijn. 'Mijn vader verliet mijn moeder nadat ik was geboren, 
hij ging terug naar zijn vorige vrouw. Tot mijn 3de hebben we in Polen gewoond. Toen kwam mijn moeder in 
contact met een Nederlandse man, via een organisatie waar ze van die ontmoetingen regelen. Het was in een 
andere tijd, zonder internet, dat lijkt me moeilijk, met brieven schrijven en zo. Ik denk dat het voor mijn moeder een 
manier was om een beter leven te krijgen. Daar ben ik haar dankbaar voor. 

'Die man heeft mij een soort van geadopteerd, zodat ik de Nederlandse nationaliteit kon krijgen. Ik wist niet beter 
dan dat hij mijn vader was. Tot mijn 16de. We waren met oudejaarsavond in Polen, op een feest. Mijn neef vroeg: 
'Hoe gaat het met je vader?' Hij vroeg het op een manier alsof ik hem lang niet had gezien. Ik snapte niet wat hij 
daarmee bedoelde. De volgende ochtend was dat het eerste waar ik aan moest denken. We hadden gedronken, 
eerst dacht ik nog even dat het niet was gebeurd. 

'Ik had altijd gevoeld dat er iets niet klopte, ik wist alleen niet precies wat. Ik ben 1 meter 63, mijn Nederlandse 
vader is 2 meter. Ik voelde dat ik weliswaar in Nederland woonde, maar geen Nederlander was. Mijn ouders bleken 
dus allebei Pools te zijn. Mijn biologische vader heet Wlodzimierz, dat is ook mijn tweede naam. Soms kijkt mijn 
moeder me aan. Ze vindt het eng hoeveel ik op hem lijk. Hoe ik loop, hoe ik kijk. Ik heb geen contact met hem, ik 
weet alleen dat ik drie broers heb, van wie er een in Nederland woont, met een Surinaamse vrouw. Misschien ga ik 
me daar meer in verdiepen.' 

Zijn Nederlandse vader kwam uit Utrecht. 'Eerst woonden we in Kanaleneiland. In groep zeven is mijn moeder 
gescheiden en woonden we even in een opvanghuis. Met mijn Nederlandse vader hield ik contact, dat wilde mijn 
moeder. We woonden altijd in wijken met veel Marokkanen. Voor mij was het ingewikkeld. Op die scholen werden 
kanten gekozen. Dan zou ik bij de Hollandse kinderen horen, maar zelf had ik dat gevoel niet. Ik vond dat ik bij de 
Marokkanen hoorde, alleen vonden zij vaak van niet. Mijn vrienden waren allemaal allochtoon. En een paar 
Hollandse kinderen die waren verallochtoond, die met een Marokkaans accent praatten. 

'Ik ben al niet zo groot, ik was verlegen, ik hoorde nergens bij. Voor de Hollandse kinderen was ik een allochtoon. 
En de allochtonen vonden dat ik niet bij ze hoorde. Vanaf de middelbare school ben ik veranderd. Ik liet merken 
dat ze niet met me moesten fucken.' 
Hoe begon het? 
'Ik zou automonteur worden, net als al mijn neven. Toen ik van de middelbare school kwam, bedacht ik dat ik toch 
niet mijn hele leven onder auto's wilde liggen. Alle opleidingen waren gesloten, ik kon me nergens meer inschrijven. 
Een decaan vroeg: wat wil je écht doen? Ik zei dat ik muziek wilde maken, teksten schrijven. Die decaan vertelde 
dat er iets nieuws was, de Herman Brood Academie, een opleiding om muzikant te worden. Daar was ik niet de 
beste, maar ik werkte wel het hardst. Ik zei tegen iedereen daar: er komt een dag dat ik de wereld ga veroveren. 

'Het was denk ik een zoektocht naar identiteit, die muziek. Wie ben ik en waar hoor ik bij? Ik heb me bewust vanaf 
het begin Mr. Polska genoemd. Elke nationaliteit heeft een boegbeeld, iemand aan wie mensen zich aan kunnen 
optrekken. Zoals Ali B dat is voor Marokkanen. Dat wilde ik voor de Polen zijn. Ik wist dat de grenzen opengingen 
en dat er meer Polen zouden komen.' 

De boegbeeldfunctie kreeg hij in 2012. De PVV kwam met een initiatief dat bekend werd als het Polenmeldpunt. 'Ik 
weet nog dat ik op een ochtend even niet op mijn telefoon had gekeken. Toen ik weer keek, stonden er honderden 
berichten en gemiste oproepen op. Mijn telefoon was ontploft, iedereen wilde weten wat ik hiervan vond. Ik vond 
het moeilijk. De muziek die ik maak is bedoeld om te feesten en te entertainen. Ik hou zelf van een drankje, ik weet 
niet of ik altijd een voorbeeld wil zijn. 

'Maar in dit geval wilde ik toch iets doen. Toen hebben we bedacht dat we de website van de PVV helemaal gingen 
kopiëren, tot in alle details. We noemden onze site het Meldpunt Waardevolle Gezelligheid. Bezoekers konden in 
plaats van klachten complimenten achterlaten over Oost-Europeanen.' 
Wat is er veranderd? 
'Een tijdje geleden liep ik op straat, ik kwam met boodschappentassen uit de Albert Heijn. Ik liep over het fietspad 
en lette niet op. Een wat oudere vrouw op een fiets werd boos. Ze riep: 'Domme Pool, kijk uit waar je loopt.' Ze zag 
er niet uit alsof ze wist dat ik Mr. Polska ben. Kennelijk kon ze het zien aan mijn uiterlijk of aan mijn kleding. Een 
paar jaar geleden hadden ze in Nederland niet geweten hoe een Pool eruitziet.' 
Mr. Polska 
Mr. Polska, oftewel Dominik Wlodzimierz Groot (Polen, 1989) debuteerde in 2012 met het album Waardevolle 
Gezelligheid. Zijn recentste hit is De Libi. Ook maakte hij, met Yellow Claw en Sjaak het nummer Krokobil. 'Jouw bil 
is een krokobil/hap hap met je krokobil.' In 2011 werd Mr. Polska in Nederland uitgeroepen tot Pool van het Jaar. 
Momenteel is hij te zien als deelnemer van Expeditie Robinson op RTL5. 
Nederlands 
Als ik te lang niet in Nederland ben. Tijdens de zomer toer ik twee maanden door Europa, waar Nederlandse 
jongeren op vakantie zijn. Dan verlang ik terug naar Nederland. 
Pools 
Wanneer ik in Polen ben, bij de familie van mijn moeder, voelt het als thuis. 
Eten 
Ik ben half soep, half mens. In Polen eten we veel soep. Rosol is een soort groentesoep met grote stukken kip en 
groente. 
Muziek 
Elektronische muziek. Ik luister meer naar experimentele muziek en zang dan naar rap. 

Beste vriend Boaz, mijn producer. Al mijn muziek maak ik met hem. En we praten over alles. Hij is Joods, geboren 
in Israël. 

In gesprek 
Schrijver Robert Vuijsje (Alleen maar nette mensen, Beste vriend) gaat voor V in gesprek met bekende en minder 
bekende Nederlanders over de rol die hun afkomst speelt in hun leven. Hij spreekt onder meer nog met 
presentatrice Sylvana Simons, van Surinaamse afkomst, en oud-president van de Hells Angels Daniël Uneputty, 
van Molukse origine. 
'Ik vond dat ik bij de Marokkanen hoorde, alleen vonden zij vaak van niet' 
 
Graphic

 
Dominik Wlodzimierz Groot, alias Mr. Polska
Foto Robin De Puy
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Music (92%); Children (87%); Parents (86%); Adolescents (82%); Hindus + Hinduism (80%); Teaching + 
Teachers (75%); Law + Legal System (75%); Women (71%); Families + Children (71%); Sex + Gender Issues 
(71%); Child Custody + Support (64%); International Law (64%); Ethnic Groups (63%); Artists + Performers (61%) 
 

Industry: Food + Beverage Stores (74%) 
 

Load-Date: September 29, 2014

 
End of Document





Koning monstertruck, tot het een keer misging
de Volkskrant
30 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 5
Length: 1032 words
Byline: JANITA NAAIJER, MERIJN RENGERS
Body


Profiel Mario D., bestuurder 
Mario D. heeft als enige in Nederland een echte Amerikaanse monstertruck. Het is de uitsmijter van de shows die 
hij al jarenlang geeft. Zijn stunts lijken volgens hem wel heel extreem, maar vallen 'in wezen wel mee'. 
De buren zagen Mario D. weleens rijden, op z'n monstertruck. 'Heb je die dingen ooit van dichtbij gezien? Ze 
maken een onvoorstelbaar lawaai', zegt een van hen maandagmiddag, vlak buiten de bebouwde kom van 
Vijfhuizen (Noord-Holland). Daar woont Mario D. in een riante woning met zijn honden en gezin, tussen boerderijen 
en vrijstaande huizen. 

Maandagmiddag zijn bijna alle rolluiken dicht. Pottenkijkers zijn niet gewenst. Dat heeft Mario D.'s vrouw Gina 
eerder die ochtend duidelijk laten weten. 'Ik ben nu bezig met mijn man en wil niet reageren.' 

Tot dit weekeinde was D. de ongekroonde koning van de Monstertruck - de ronkende, uit Amerika overgewaaide 
jongensdroom - die groter en vetter is dan alle andere auto's. Sinds zondagmiddag liggen de kaarten anders. D. zat 
achter het stuur toen zijn mega-auto het publiek in reed bij het evenement AutoMotorSportief in Haaksbergen. 
Daarbij kwamen drie mensen om het leven en raakten tientallen mensen gewond, van wie vijf in kritieke toestand 
verkeren. 

Advocaat Rob Oude Breuil stond hem bij tijdens het politieverhoor. 'Hij is zondag om half zes gearresteerd, nadat 
hij nog een uur op de plaats van het ongeluk heeft geprobeerd om eerste hulp te verlenen. Daarna is hij naar het 
cellenblok in Borne gebracht.' 

Volgens Oude Breuil wordt Mario D. verdacht van dood door schuld. Over de mogelijke oorzaak wil de advocaat 
niets kwijt. 'Mijn cliënt is compleet van de kaart, hij is in shock en het is lastig om met hem te praten. Ik heb wel van 
hem begrepen dat hij de enige in Nederland is die zo'n grote truck heeft en erin mag rijden.' 

Stuntman Rinse Zwalua zegt dat Mario D. 'de enige is in heel West-Europa die een echte Amerikaanse 
monstertruck heeft'. De stuntauto's waarmee Duitse evenementenorganisatoren door Nederland, Duitsland en 
Denemarken toeren, zijn volgens hem 'speelgoed' - opgepimpte legerpickup's die niet kunnen tippen aan de 1.500 
paardenkrachten onder de motorkap van Mario's monstertruck. 

Een rijbewijs voor de monsterauto bestaat niet. 'Het is een kwestie van proberen en oefenen', zegt Zwalua, die 
samen met Mario D. en zijn familie een tiental stuntshows heeft verzorgd, zoals onlangs nog in Alkmaar. 

'Mario had de mooie voertuigen, maar kon niet het klassieke stuntwerk verzorgen, zoals het over auto's springen 
met motoren. Dat doe ik met mijn bedrijf Daring Dantes wel, en zo hebben we samen een aantal evenementen 
verzorgd', zegt Zwalua. 'Er zijn in feite maar twee Nederlandse bedrijven die dit doen, dat van hem en dat van mij. 
En er zijn een paar Duitsers.' 

Bij de Duitse stuntteams is het haat en nijd, zegt stuntman Dolf maandagmiddag als hij een kijkje komt nemen bij 
de grote rode vrachtauto van zijn Eurol-stuntteam. De vrachtauto die zondag nog in Haaksbergen was staat op 
werpafstand van de IKEA in Haarlem-Noord, vlak bij Allround Gevel & Industriële Reiniging - het schoonmaakbedrijf 
waarmee Mario D. doordeweeks zijn geld verdient. 

Dolf wil eigenlijk niet praten, maar hij zit er zo vol van dat hij dat toch doet. 'Het is voor iedereen een ramp', zegt hij. 
'We zijn er kapot van. We doen dit werk al zo lang, er is nog nooit iets gebeurd en dan nu drie doden. Het is 
vreselijk, vooral voor de nabestaanden. Mijn baas is ingestort en kan nauwelijks praten. Ik was erbij zondag. Ik heb 
naast hem gestaan. Het is een grote vent, nou: zó klein was-ie.' 

De stuntman wil niets weten van de kritiek op Mario D. die maandag opborrelde. Hij zou hebben gedronken tijdens 
shows en zich weinig hebben aangetrokken van veiligheidsmarges. 

'Hij was medewerker bij een stuntteam, tot hij een paar jaar geleden dacht: dat kan ik zelf ook. En dit is dan het 
resultaat', zei concurrent Gino Winter van het Duitse Stunt Movie Production-team maandag tegen het AD. 'Er is 
nog nooit een rijder van ons in het publiek beland.' 

Dolf schudt zijn hoofd: 'Een amateur? Mario doet dit werk al meer dan twintig jaar. En wat denk je wat er voor 
spullen in deze vrachtwagen staan?' 

Ook directeur Martijn Pfeiffer van smeermiddelenproducent Eurol uit Nijverdal kent Mario D. als een betrouwbare 
stuntman. 'We sponsoren zijn team al meer dan vijf jaar. We hebben regelmatig persoonlijk contact en de 
samenwerking verloopt goed. Voor zover ik weet, hebben alle stuntmannen van het team meerdere jaren ervaring.' 

De gehele familie D. is betrokken bij de 'Monster Mania shows'. Mario verzorgt met de monstertruck de uitsmijter 
van de optredens, waarin ook zijn 13-jarige zoon Armando een belangrijke rol vervult. Over de jongen, die stuntman 
in Hollywood wil worden, verscheen vorig jaar een korte documentaire. Daarin vertelt Mario trots dat hij tijdens zijn 
carrière zijn 'handen, benen, schouder, nek en voeten' heeft gebroken. Aan het Noord-Hollands Dagblad verklaarde 
hij in 2011 dat het stuntwerk voor hem en zijn teamleden 'gewoon spelen is'. 'We zijn net kleinere kinderen.' Over 
de gevaren zegt D: 'Het is voor de mensen heel extreem, maar in wezen valt het allemaal wel mee.' 

In Haaksbergen verliep het evenement in eerste instantie soepel. Dat is ook te zien op een groot aantal foto's die 
Mario's vrouw Gina, samen met dochter Manuela verantwoordelijk voor de pr en de kaartverkoop van het 
stuntteam, zondagmiddag om 13 uur nog op haar Facebookpagina plaatste. Behalve foto's van verschillende 
shows van het Eurol-stuntteam biedt Gina op haar onlinepagina puppies aan en ventileert ze haar afkeer van 
asielzoekers. Dat zijn 'criminelen en tasjesrovers', en 'zwarten' die 'ons land overnemen' - zo valt daar te lezen. 

Een buurtbewoner van de familie D. in Vijfhuizen houdt ondertussen zijn twijfels. 'Mensen die zulke voertuigen 
rijden zijn van het type mens dat graag grenzen opzoekt', zegt hij. 'Maar die monstertrucks zijn niet hanteerbaar. In 
Amerika heb je er genoeg ruimte voor, in Nederland niet. Volgens mij had D. plannen om naar de Verenigde Staten 
te gaan. Daar hoort hij met zo'n hobby thuis.' 

Dolf stuntman in team van D. 
Mijn baas is ingestort en kan nauwelijks praten 
 
Graphic

 
Mario D. tijdens een show met zijn Jet Car, op een foto waarmee Made's Powerweekend zijn komst aankondigde.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Central Banks (94%); Epidemics (88%); Labor + Employment (82%); Ice Hockey (82%); Viruses (70%); 
Ebola Virus Disease (70%); Families + Children (70%); Mosquito Borne Diseases (70%); Tropical Diseases (70%); 
Economic Conditions (64%) 
 

Industry: Retail + Wholesale Trade (71%); Oil + Gas Industry (64%) 
 

Load-Date: September 29, 2014

 
End of Document





Halsema treedt terug uit raad van advies
de Volkskrant
30 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 21
Length: 64 words
Body


ASN Bank 
Femke Halsema stopt als voorzitter van de raad van advies van de ASN Bank. De oud-GroenLinksleider heeft het 
te druk en trekt zich daarom terug, aldus de ideële bank maandag. Halsema is onder meer voorzitter van de 
Stichting Vluchteling. Ze wordt opgevolgd door Jan van der Kolk (1953). Hij is zelfstandig adviseur en was eerder, 
tot 2005, managing partner duurzaamheid bij KPMG. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Central Banks (94%); Economic Crisis (87%); Executives (77%); Prices (65%); Banking, Lending + Credit 
Services (63%); Securities + Other Investments (63%) 
 

Industry: Checking + Savings Accounts (76%) 
 

Load-Date: September 29, 2014

 
End of Document





Wat deed Reagan? Hij ging ervandoor
de Volkskrant
30 september 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 29
Length: 726 words
Byline: THOMAS FRIEDMAN
Body


Column 
De afgelopen weken heb ik het fascinerende boek Reagan in Reykjavik: de 48 uur waarin de Koude Oorlog werd 
beëindigd van Ken Adelman gelezen. Adelman was hoofd van het Amerikaanse Bureau voor Wapenbeheersing en 
Ontwapening en vergezelde Reagan als adviseur tijdens de topontmoeting met Sovjet-president Gorbatsjov in 
IJsland in 1986. Met behulp van enkele onlangs vrijgegeven documenten werpt Adelman meer licht op de 
buitengewone ontmoeting tussen beide leiders die de aanzet vormde tot een drastische reductie in kernwapens. 

Uit zijn boek valt veel te leren over Reagan als leider. Reagan maakt vooral indruk omdat hij al veel eerder dan zijn 
inlichtingendiensten begreep dat Gorbatsjov een totaal ander type Sovjet-leider was, een man met wie hij 
geschiedenis kon schrijven. Dat maakte veel verschil. 

Tegenwoordig hoor je conservatieven vaak zeggen: 'Was Obama maar net zo'n leider als Reagan.' Ik laat het aan 
de geschiedkundigen over om over heel veel jaren uit te maken wie een betere president is geweest, maar voor mij 
is de volgende overweging belangrijk: Reagan was een leider in een wereld die op veel cruciale terreinen veel 
eenvoudiger was dan die waarmee Obama te maken heeft. 

De allesbepalende strijd in de tijd van Reagan was de Koude Oorlog met de Sovjet-Unie van Gorbatsjov. Obama 
staat voor geheel andere uitdagingen. 

Dat zit zo. De allesbepalende strijd in de tijd van Reagan was de Koude Oorlog en hét kenmerk van die Koude 
Oorlog was dat het een strijd was tussen twee verschillende systemen, namelijk het communisme tegen het 
democratisch kapitalisme. Beide systemen waren echter gericht op het scheppen van orde; ze ondersteunden 
zwakke staten over de hele wereld in militair en economisch opzicht om ze zo aan hun kant te krijgen in die Koude 
Oorlog. 

Obama's wereld ziet er heel anders uit. Die raakt steeds meer verdeeld in regio's waar orde heerst en regio's waar 
wanorde heerst; een wereld waarin niemand de telefoon opneemt en waar de strijd niet gaat tussen twee 
georganiseerde grootmachten maar tussen een grootmacht en heel veel zeer mondige, boze mannen. Op 11 
september 2001 werden we aangevallen en hard geraakt door een persoon: Osama bin Laden, en zijn 
supermondige bende. 

Het belangrijkste onderscheid is dat Reagans grootste rivaal, Gorbatsjov, in 1990 de Nobelprijs voor de vrede kreeg 
voor iets wat hij eigenlijk nooit had willen doen: het vreedzaam opgeven van Oost-Europa. 

In het Midden-Oosten, dat zoveel van Obama's energie opslokt, hebben de mensen wel de muren - de systemen - 
neergehaald, maar daarachter zat geen onderdrukte beschaving die de ervaringen, gewoontes en ambities kende 
van democratie en vrije markten. Wat tevoorschijn kwam, was een giftige mix van islamisme, stammenstrijd, 
sektarisme en een onrijp verlangen naar democratie. 

Voor Reagan was de uitdaging een muur neer te halen, waarna hij het vredesdividend kon innen door de zaken op 
hun beloop te laten. Voor Obama is de uitdaging dat aan de andere kant van de muur die de Arabieren hebben 
neergehaald het grootste opbouwproject ter wereld ligt, en een beschaving die verdeeld en getraumatiseerd is en 
vaak vijandig staat tegenover westerse waarden en instituties. Daar ligt een gigantisch karwei, waarbij alleen die 
bevolkingen zelf het voortouw kunnen nemen. 

De enige keer dat Reagan te maken had met een miniversie van Obama's uitdaging was in Libanon. Nadat Israël 
daar de Palestijnse ministaat had ontmanteld, hoopte Reagan dat er vanzelf een democratisch systeem zou 
ontstaan, met hoogstens een beetje Amerikaanse militaire hulp. Toen echter in 1983 in Beiroet 241 van die 
militairen werden opgeblazen, besefte Reagan dat de beschaving daar bestond uit een mengeling van islamisten, 
sektarische christenen, Syriërs, sjiitische milities, Palestijnse vluchtelingen en democraten. Er was veel meer 
nodig dan alleen een beetje wachtlopen. Dit vroeg om het opbouwen van een natie. En wat deed Reagan? Hij ging 
ervandoor. 

Ik was erbij om de laatste Amerikaanse mariniers uit te zwaaien op het strand van Beiroet. 

Natuurlijk wordt Obama op het terrein van het buitenlandbeleid met Reagan vergeleken, maar vergelijk dan ook de 
context van toen en nu. Dat verschil verklaart veel. 
© The New York Times 
Vertaling: Leo Reijnen 
Thomas Friedman 
is columnist van The New York Times. 
Reagan was een leider in een wereld die veel eenvoudiger was 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Weapons Of Mass Destruction (80%); Arms Control + Disarmament (70%); 
Arms Embargoes (67%); Chemical + Biological Weapons (64%); International Relations (64%) 
 

Load-Date: September 29, 2014

 
End of Document





Steden, laat asielzoeker niet op straat zwerven
de Volkskrant
1 oktober 2014 woensdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 33
Length: 571 words
Byline: JAN PATERNOTTE, DANIEL PETER, KLAAS VERSCHUURE EN TIM SCHIPPER
Body


Opvang asielzoekers 
Grote steden moeten voorzien in bed, bad en voedsel voor asielzoekers die geen kant op kunnen. 
Precies twee jaar geleden sloeg een groep uitgeprocedeerde asielzoekers een tentenkamp op in Amsterdam-
Osdorp om aandacht te vragen voor hun situatie. Mensen van wie de asielaanvraag definitief is afgewezen mogen 
van het Rijk niet opgevangen worden en dienen terug te keren naar hun land van herkomst. Dat lijkt duidelijk, 
maar zorgt voor een vacuüm. In een groot aantal gevallen worden deze asielzoekers niet uitgezet, bijvoorbeeld 
omdat het land waar ze vandaan kwamen hen niet meer toelaat. Deze mensen worden dan - in ambtelijke termen - 
'geklinkerd', oftewel: op straat gezet. Zonder bed, bad en brood. Tenzij het stevig vriest. Dat geeft gemeenten een 
groot moreel probleem. Mensen zwerven onder erbarmelijke omstandigheden op straat. 

Gemeenten mogen geen menswaardige opvang aanbieden. Dat wordt namelijk door het kabinet van VVD en PvdA 
verboden, terwijl in verschillende internationale verdragen een zorgplicht is vastgelegd, ook voor uitgeprocedeerde 
asielzoekers. 

En zo reist deze groep asielzoekers in wisselende samenstelling door Amsterdam. Van tentenkamp naar 
leegstaande kerk, garage, school en kantoor. De gemeente kan niets meer doen dan passief blijven: niet ingrijpen, 
zolang de groep aan een aantal voorwaarden voldoet. In overleg met staatssecretaris Teeven is daar één 
uitzondering op gemaakt: Amsterdam mocht een deel van de groep opvangen, met als voorwaarde dat zou worden 
meegewerkt aan uitzetting. In de Vluchthaven, een voormalige gevangenis in de Amsterdamse Havenstraat, werd 
een deel van de groep opgevangen. Dit had niet het effect waar Teeven op hoopte. Nog steeds is er een grote 
groep, die niet terecht kan in het land van herkomst maar ook niet mag worden opgevangen. 

De groep in Amsterdam laat zien dat de manier waarop Nederland met asielzoekers omgaat haar grens heeft 
bereikt. Het voorzichtige spel tussen barmhartigheid richting vluchtelingen en samenwerking met een onwillige 
rijksoverheid houdt geen stand meer. Grote steden moeten daarom hun verantwoordelijkheid nemen. 

De gemeente Utrecht heeft eerder laten zien dat het mogelijk is zelf grenzen te stellen en te voorkomen dat 
mensen tegen hun wens op straat moeten leven. Met de asielzoekerscentra in Utrecht bestaat de afspraak dat in 
die stad geen mensen 'geklinkerd' mogen worden. Toen vorige week Teeven deze afspraak voor het eerst sinds 
lange tijd frustreerde door wel een asielzoeker op straat te laten zetten leidde dat tot een stevige veroordeling van 
de Utrechtse politiek, waaronder van VVD-burgemeester Jan van Zanen. 

Laten de grote steden nu hun verantwoordelijkheid nemen. Door de komende winter te voorzien in een bed, 
sanitaire voorzieningen en voedsel voor asielzoekers die geen verblijfsstatus hebben, maar tegelijkertijd geen kant 
op kunnen. Utrecht doet dit al en wil daarmee doorgaan. Vandaag doen D66 en de SP aan de Amsterdamse 
gemeenteraad het voorstel ook in Amsterdam voor noodopvang te zorgen. 

Eigenlijk zou staatssecretaris Teeven daar blij mee moeten zijn: want een asielzoeker die rondzwerft over de 
straten van de grote steden zoekt een eigen manier om te overleven. Met alle gevolgen van dien voor de 
gezondheid van de vluchteling en de veiligheid van onze steden. In ieder geval zal het er niet toe leiden dat de 
vluchteling gaat meewerken aan terugkeer naar het land van herkomst. 
 
Graphic

 
Uitgeprocedeerde asielzoekers in de Vluchtkerk, 5 april 2013.
Foto ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Property + Housing Regulation + Policy (65%); Immigration Law (63%) 
 

Load-Date: September 30, 2014

 
End of Document





Pingpongen om niet aan je familie te denken
de Volkskrant
1 oktober 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 3
Length: 828 words
Byline: VAN ONZE VERSLAGGEVER JARL VAN DER PLOEG
Body


Reportage - Vluchtelingen in evenementenhal 
Wachten, dat is het enige wat de merendeels Syrische vluchtelingen kunnen doen in de tot opvangcentrum 
omgebouwde Zwolse IJsselhallen. 
Een maand duurde het, schat Naz (43). Van zijn echtelijk bed in Daraa, een stad in het zuiden van Syrië, tot dit 
stapelbed in Zwolle. Eerst wachtte hij bij de grens van Jordanië, toen op een vliegtuig richting Algerije en op de 
vrachtwagen die hem 's nachts naar Tunis smokkelde. Daarna, in Libië, op de schipper die eerst al zijn spullen in 
zee gooide en hem toen in veertig uur naar Italië bracht. Hij wachtte op taxi's richting Noord-Europa, op de bus naar 
Ter Apel. En nu, samen met bijna 150 andere asielzoekers, wacht hij weer, al rokend voor de IJsselhallen. 

In een vorig leven was Naz douanier in Syrië. Toen zijn huis werd beschoten, besloot hij samen met zijn familie te 
vertrekken. Sinds vijf dagen is hij in Nederland, waar hij nog altijd moet wachten. 'Het enige dat ze tegen ons 
zeggen is: wacht maar. Gewoon wachten. Misschien duurt het twee weken voor je verder kunt, misschien korter, 
misschien langer. Maar jullie moeten wachten.' 

En dus roken de mannen veel, drinken ze koffie en vergaderen ze. Over hoe de reis verder moet, over de lunch, 
over het contact met hun vrouwen en dochters, over Ali's telefoon, die zoek is. Niemand weet wat de volgende stap 
is, of wanneer die wordt gezet. Ze sjokken, met de snelheid van een processie, rondjes in en om de Zwolse 
IJsselhallen, en wachten. 

Sinds vrijdag wonen er tientallen vluchtelingen in de Zwolse evenementenhal die vorige week in allerijl werd 
omgebouwd tot een geïmproviseerde opvang. Een noodoplossing, noemde de Zwolse burgemeester het, vooral 
vanwege het gebrek aan kamers. Er is slechts één zaal met daarin tweehonderd stapelbedden, goed voor in totaal 
vierhonderd mannen. Vrouwen en kinderen worden ergens anders opgevangen, omdat in Zwolle nog geen aparte 
douche- en toiletvoorzieningen zijn. 

'Deze tijdelijke opvang duurt in principe tot 1 januari', zegt Jan Willem Anholts van het COA, de organisatie die 
verantwoordelijk is voor de opvang van vluchtelingen in Nederland. 'Er wordt gewerkt aan extra opvangcentra in 
Hoogeveen, Eindhoven en Maastricht. Tot die klaar zijn, is er gewoon te weinig plek. Vandaar.' 

De meeste mannen komen uit Syrië, maar er zijn ook Somaliërs, Irakezen en Noord-Afrikanen, zegt Anholts. Een 
man in een Hummel-trainingspak is bezig met zijn middaggebed, iemand anders probeert te slapen. Een puzzel 
met een Oostenrijks bergdorp erop begint langzaam vorm te krijgen. Er is een pingpongtoernooi aan de gang, een 
schaakwedstrijd met drie toeschouwers. Er zijn vier mannen talentvol een balletje aan het hooghouden en een tafel 
verderop verslaat een man zichzelf in een potje vier op een rij. 

'Zie je die man daar', zegt Naz. 'Hij lacht, maar hij weet niet waarom hij lacht. Dat komt doordat hij wacht, maar niet 
weet waarop hij wacht. Het ziet er misschien uit alsof we het leuk hebben, maar we spelen pingpong en schaak 
omdat het de enige manier is om niet aan onze families te denken. Ze zitten de hele dag in onze hoofden.' 

'Samen hebben we hier alles meegemaakt', zegt de 47-jarige Hussan, die vlak bij Damascus in een restaurant 
werkte. 'Kunt u zich voorstellen hoe het is om niet te weten of je 's ochtends op je werk aankomt? En later op de 
dag niet te weten of je weer terug kunt komen? Als ik koffie ging halen bij de supermarkt, wist ik niet of ik de politie 
zou tegenkomen, een van de milities, of een martelaar met een bom. En als ik dan weer thuis was met de koffie, 
dacht ik het hele kopje aan die sluipschutter, die maar één kogel nodig heeft om je te doden.' 

'En dus zitten we nu hier. Ter Apel, Veenhuizen, Zwolle', somt hij op. 'Ik had niet verwacht dat we een huis zouden 
krijgen hoor, maar ik dacht dat we misschien met z'n tweeën op een kamer zouden komen. Dit is wel erg groot.' 

'Het is inderdaad druk binnen', zegt ook Naz. 'Nog niet te druk, maar wel druk. Als je naar de douche gaat, merk je 
dat vooral. En soms snurkt er iemand zo erg dat niemand kan slapen, of liggen mannen de hele nacht te woelen. 
Maar ze zorgen wel goed voor ons. Heel goed zelfs. Iedereen is zo vriendelijk in Nederland. Dat is fijn. Ik hoop 
alleen dat ik snel wat voor mijn familie kan doen.' 

De doorbrekende zon geeft het Zwolle Event Center voor heel even iets sfeervols. 'Het is zo'n verschil', zegt Naz. 
'Een paar jaar geleden dronk ik op een dag als vandaag thee in de tuin met mijn gezin. Dan had je het over school, 
over je werk, over wat we in het weekend zouden doen. 

'En nu sta ik hier in Nederland, met al deze mannen die ik pas net ken, en praten we over onze reizen. Wie heeft er 
allemaal geld van jou gestolen, vragen we dan. En wie heb jij allemaal verloren?' Hij neemt nog een hijs van zijn 
sigaret. 'Ik zou graag weer in die tuin zitten, weet u dat?' 
Ik dacht dat we misschien met zijn tweeën op een kamer zouden komen. Dit is wel erg groot (Hussan, Syrische 
vluchteling) 
 
Graphic

 
Rijen stapelbedden in de IJsselhallen in Zwolle, die zijn ingericht als opvangcentrum voor vluchtelingen.
Foto Harry Cock / de Volkskrant
De recreatiehoek wordt ingericht.
Foto Harry Cock / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: September 30, 2014

 
End of Document





Afghaanse first lady in hoofdrol
de Volkskrant
1 oktober 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 989 words
Byline: ROB VREEKEN
Body


Profiel: Rula Ghani 
Ze is christen, Libanese, universitair opgeleid en maakte zich sterk voor rechten van vrouwen en opvang van 
vluchtelingen. En dat blijft ze doen, zei haar man, president Ghani. 
Een nieuwe ster flonkert aan het Afghaanse firmament en ze heet Rula Ghani. Heel veel weten de Afghanen nog 
niet van haar, maar dat gaat ongetwijfeld veranderen, want voor het eerst heeft Afghanistan een presidentsvrouw 
die niet van plan is onzichtbaar te blijven. Andere primeur: de presidentsvrouw is een christen. 

Ashraf Ghani, de nieuwe president van Afghanistan, schoof haar nadrukkelijk naar voren in de toespraak die hij 
maandag in Kabul hield na te zijn ingehuldigd. Ook liet hij blijken dat de Afghaanse 'first lady' tijdens zijn 
regeertermijn maatschappelijk actief zal blijven. 

'Ik wil van de gelegenheid gebruik maken', sprak hij, 'om mijn partner en echtgenote te bedanken voor haar steun 
aan mij en aan Afghanistan. Zij heeft altijd de vluchtelingen, de vrouwen en de kinderen geholpen en ik ben er 
zeker van dat zij dat zal blijven doen.' 

Voor vrouwen in Afghanistan die zich inzetten voor vrouwenrechten kwam de toespraak als een - plezierige - 
schok. 'Het was als een droom!', zegt Hasina Safi, directeur van het Afghan Women Network in Kabul. 'Wij hebben 
zitten kijken en het was geweldig. Ten overstaan van het hele land benadrukte hij het belangrijke werk dat zijn 
vrouw doet.' 

In zijn campagne betoonde Ghani zich al een warm pleitbezorger van de vrouwenzaak, en in zijn op televisie 
uitgezonden overwinningstoespraak een week geleden gooide hij daar een schepje bovenop. Hij zei zich te zullen 
inspannen vrouwen een rol te geven in de hoogste regionen van de politiek en de rechterlijke macht. 'In de 
gezichten van deze meisjes zie ik toekomstige Afghaanse leiders', zei hij, wijzend op de jonge vrouwen in zijn 
gehoor. 

Natuurlijk moet worden afgewacht of verkiezingsretoriek zich in daden vertaalt, maar Zohra Akseer Arian is 
hoopvol. Misschien gaat er onder Ashraf Ghani eindelijk echt iets veranderen, zegt de coördinator van het 
vrouwenprogramma van Cordaid in Kabul. De aanwezigheid in het presidentieel paleis van Rula Ghani draagt 
daartoe niet weinig bij. 

Verder zal Afghanistan eraan moeten wennen dat de presidentsvrouw geen geboren Afghaanse is en geen 
geboren moslim. Rula Ghani is afkomstig uit een christelijke Libanese familie. Zij en haar man ontmoetten elkaar in 
de jaren zeventig, toen beiden studeerden aan de American University in Beiroet. 

De 65-jarige Ashraf Ghani en zijn vrouw (leeftijd onbekend) brachten de jaren tachtig en negentig door in de 
Verenigde Staten, waar hij aan universiteiten werkte, en in de landen (Rusland, China, India) waar zijn functie bij de 
Wereldbank hem bracht. 

Na de val van het Talibanregime in 2001 keerde Ghani terug naar Afghanistan om naaste adviseur te worden van 
president Hamid Karzai. Later werd hij een uitmuntende minister van Financiën. 

Door die westerse achtergrond heeft het presidentieel paar 'veel begrip voor mensenrechten en voor 
vrouwenrechten', zegt Zohra Arian. 'Dat maakt me zo optimistisch.' 

Een historische parallel zou reden kunnen zijn voor enige scepsis. De Afghaanse koning Amanullah Khan maakte 
in de jaren twintig goede sier met zijn moderne echtgenote, koningin Soraya. Zij trad nadrukkelijk naar buiten, hield 
toespraken over vrouwenrechten. Ook Amanullah sprak zich uit tegen polygamie en voor meisjesonderwijs. 

Op een reis naar Europa in 1928 was het paar diep onder de indruk van de modernisering. Maar thuis in 
Afghanistan gingen foto's rond van een ongesluierde Soraya, dinerend tussen de mannen, de hand gekust door 
premiers en staatshoofden. Toen ze na terugkeer demonstratief de sluier afwierp ten overstaan van diep-
conservatieve stamhoofden, was het lot van de koning bezegeld: hij moest aftreden. 

Ashraf Ghani heeft evenzeer last gehad van anti-westers wantrouwen. Bij de verkiezingen van 2009 was hij te on-
Afghaans, met zijn westerse pakken, gladde kin en technocratentaal. Hij kreeg slechts 3 procent van de stemmen. 
Vijf jaar later was hij een man van het volk geworden, met zijn baard en Afghaanse kostuums. Hij won. 

De christelijke achtergrond van Rula Ghani zou in delen van de uiterst conservatieve Afghaanse samenleving wel 
een kwestie kunnen worden, zeggen Safi en Arian. Ze heeft al een lichte imagocorrectie ondergaan. 'Rula' is geen 
Afghaanse voornaam, dus wordt ze door haar man sinds de verkiezingscampagne 'Bibi Gul' genoemd, een 
vrouwelijke koosnaam. En toen ze in juni een verkiezingstoespraak hield (haar enige), begon en eindigde ze met 
een spreuk uit de Koran. 

Hasina Safi directeur van het Afghan Women Network in Kabul 

Akkoord over langer verblijf NAVO-militairen getekend 

Afghanistan, de Verenigde Staten en de NAVO hebben dinsdag in Kabul de samenwerkingsverdragen ondertekend 
waardoor bijna tienduizend militairen van de VS en ruim 2.500 uit andere NAVO-landen ook na 2014 in Afghanistan 
actief kunnen blijven. 

De Afghaanse president Ashraf Ghani, die maandag werd beëdigd, zei dat met het tekenen van de overeenkomst 
de betrekkingen van Afghanistan met de rest van de wereld fundamenteel zijn veranderd. Zijn voorganger Hamid 
Karzai had - op anti-Amerikaanse gronden - geweigerd de verdragen te tekenen, waardoor de militaire civiele steun 
aan Afghanistan lange tijd op losse schroeven stond. Nederland zal maximaal honderd militairen leveren voor de 
NAVO-trainingsmissie Resolute Support. De Nederlanders gaan het hoger kader bij de politie en het leger in de 
noordelijke regio trainen. Ook komen er ongeveer vijftien stafofficieren bij de NAVO-staf in Kabul. De Nederlanders 
werken in de noordelijke regio onder bescherming van Duitsland, dat ruim 600 militairen ter plekke zal hebben. Hun 
basis ligt bij de stad Mazar-i-Sharif. Na 2015 werken de Nederlanders alleen nog in de hoofdstad. 
Het was geweldig. Ten overstaan van het hele land zei hij hoe belangrijk het werk is dat zijn vrouw doet 
 
Graphic

 
Rula Ghani (links) met haar echtgenoot Ashraf Ghani in april dit jaar. Hij werd maandag als president beëdigd.
Foto Wakil Kohsar / AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Bombings (94%); Terrorism (94%); Police Forces (84%); Defense Departments (67%); Armed Forces 
(63%) 
 

Load-Date: September 30, 2014

 
End of Document





Geachte redactie
de Volkskrant
1 oktober 2014 woensdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 35
Length: 688 words
Body


Robot 
Minister Asscher laat ons weten dat de robot veel banen bedreigt (Voorpagina, 30 september). Is het niet zo dat de 
robot een goede hulp is zodat wij steeds minder hoeven werken? 

Het probleem is dat bedrijven uit zijn op wat Welch in 1981 heeft benoemd als 'maximalisering van de 
aandeelhouderswaarde': geld dat bedrijven uitsparen met robots gaat vooral naar aandeelhouders en terugkoop 
van eigen aandelen. 

Dit proces zou gestopt moeten worden. Men zou robots moeten beschouwen als werknemers waarover het bedrijf 
belasting betaalt, zodat we allemaal nog maar twee dagen hoeven te werken en het noodzakelijke werk dat niet 
door robots kan worden verricht eerlijk wordt verdeeld. 

Wanneer de politiek ook nog verbiedt dat een bedrijf eigen aandelen koopt en bepaalt dat 50 procent van de winst 
van een bedrijf terugvloeit in het bedrijf, staat ons een prima toekomst te wachten met de zegen van de robot. 

P.L. Venema, Eerbeek 
Robot (2) 
Lodewijk Asscher benoemt eindelijk de trend die gaande is met betrekking tot betaald werk. Ja, het is inderdaad zo 
dat veel werk in de toekomst overgenomen zal worden door robots. Maar nee, dat hoeft geen spookscenario te zijn. 

Mits de politiek direct een commissie/denktank instelt en proactief zoekt naar alternatieven. Anders lopen we straks 
inderdaad achter de feiten aan en zou het weleens het failliet van onze samenleving zijn. 

In 1930 voorspelde de Britse econoom John Maynard Keynes dat men in 2030 een werkweek van gemiddeld 15 
uur zou hebben. Het ziet ernaar uit dat hij gelijk gaat krijgen. Meer dan ooit is het noodzaak om niet alleen met deze 
mogelijkheid rekening te houden, maar er actief mee aan de slag te gaan. 

Laten we met elkaar de samenleving vormgeven die we wensen. Wat een kans! 

Carla van Iersel, Oisterwijk 
Robot (3) 
Eindelijk stelt een minister aan de orde dat er nagedacht moet worden over een maatschappij waarin er niet voor 
iedereen betaald werk meer is. Daarvoor hoeven we trouwens niet op de toekomst te wachten, het is allang zover: 
meer dan 600 duizend mensen hebben nu een volledige betaalde baan nodig en er zijn ongeveer honderdduizend 
vacatures. De discussie loopt enigszins achter de feiten aan. Sinds de Tweede Wereldoorlog is er überhaupt geen 
volledige werkgelegenheid meer geweest. Het wordt tijd dat we dat eens onder ogen zien. 

Maar van Asschers suggesties krijg ik de koude rillingen. Wat hij zegt is: er zal geen werk meer zijn, zoek het maar 
uit. Word maar creatief ofzo. O ja, en flexibel. Ja, dat is mijn bank ook als het einde van de maand in zicht is. En 
zoals gebruikelijk: volg daar maar een cursus voor. En de andere bekende dooddoener: onderwijs moet het maar 
oplossen. Bert Wagendorp doet daar dan nog een ideologisch schepje bovenop: werk is verbonden aan inkomen 
en inkomen aan geluk. 

Hij wil dan werk en geluk scheiden. Maar de kwestie is dat werk en inkomen gescheiden worden. Te veel mensen 
zullen geen werk en dus geen geld meer hebben. Dat betekent verzet, oproer en revolutie. Van al die oplossingen 
wordt het mij koud om het hart. 

Anne Jacobs, Groningen 
Monstertruck 
Met de nodige aandacht heb ik het artikel over 'koning monstertruck Mario D.' gelezen. Wat mij hier mateloos stoort 
zijn de welhaast achteloos geformuleerde vileine opmerkingen over de echtgenote van Mario D. Zij zou op haar 
Facebook-pagina puppies te koop aanbieden en tegelijkertijd op deze pagina haar afkeer over asielzoekers 
ventileren. 

Dit soort goedkope en smakeloze wetenswaardigheden horen in dit artikel niet thuis, aangezien zij volstrekt 
overbodig zijn en derhalve niets aan de inhoud van het verhaal toevoegen. 

Harry Aalbers, Huissen 
SNS 
Misschien moet de SNS bank, in plaats van met grootse plannen en advertentiecampagnes (Ten eerste, 30 
september) aan de basis beginnen door (oud-)klanten serieus te nemen en te helpen bij het zoeken van 
oplossingen voor bijvoorbeeld - buiten hun schuld ontstane - restschulden. 

Het rigide hanteren van de regels en het simpel verwijzen naar andere banken staan ver af van 'de menselijke 
manier' en 'zonder onzinnige regels en vastgeroeste gewoontes' die SNS nu zegt na te streven! 

W.M. Mentink, Den Haag 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Labor Force (94%); Teaching + Teachers (75%); Population + Demographics (68%) 
 

Industry: Educational Services (67%) 
 

Load-Date: September 30, 2014

 
End of Document





Turkije maakt weg vrij voor aanvallen op IS in Syrië en Irak
de Volkskrant
1 oktober 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 4
Length: 435 words
Byline: VAN ONZE BUITENLANDREDACTIE
Body


Turkije bereidt zich voor op militair ingrijpen tegen de terreurgroep Islamitische Staat (IS) in Irak en Syrië. Het 
Turkse parlement geeft morgen vrijwel zeker het groene licht voor militaire operaties tegen IS. 
De Turkse strijdkrachten hadden al toestemming van het parlement om de grens over te steken en invallen van 
Koerdische guerrillabeweging PKK te voorkomen, maar nu wordt dat mandaat uitgebreid naar IS. Volgens 
vicepremier Bulent Arinc vormt de radicaal islamitische strijdgroep een bedreiging voor Turkije. 

Daarbij verwees hij naar een Turkse enclave in Syrië die onder de voet dreigt te worden gelopen door IS-strijders. 
In de enclave staat de graftombe van de grootvader van de stichter van het Ottomaanse Rijk, Suleiman Shah. Het 
gebied wordt bewaakt door Turkse militairen. 

De stemming in het parlement is goed nieuws voor de door de Verenigde Staten geleide alliantie die een offensief 
is begonnen tegen IS. Tot nog toe hield Turkije zich op de achtergrond uit vrees rechtstreeks betrokken te raken bij 
de strijd. Ook was Ankara bang dat het de Koerden in de kaart zou spelen. 

Daarnaast speelde mee dat IS ruim veertig Turkse diplomaten en hun gezinnen vasthield. Sinds die vorige week 
werden vrijgelaten, heeft Ankara de handen vrij. 

Kennelijk hebben de stromen vluchtelingen die het land te verwerken heeft gekregen door de opmars van IS de 
doorslag gegeven. Bij de door IS belegerde Syrische grensplaats Kobani staken in enkele dagen ruim 150 duizend 
Koerden de grens over op de vlucht voor de terreurgroep. 

Koerdische troepen in Irak heroverden dinsdag een belangrijke grensovergang met Syrië op strijders van IS. De 
inname van Rabia, op de grens met Syrië, is een flink succes voor de Koerdische peshmerga. Nu de stad niet meer 
in handen is van Islamitische Staat wordt het voor de terreurgroep moeilijker aan beide zijden van de grens te 
opereren. 

Rabia ligt op de hoofdweg tussen Syrië en Mosul, de grootste stad in het noorden van Irak, die in juni in handen viel 
van IS. 'Het is het meest strategische overgangspunt', aldus een Koerdische functionaris. 

Goed nieuws voor de Koerden is ook dat zij bij de gevechten om Rabia steun kregen van een van de belangrijkste 
soennitische stammen uit de regio. Het gaat om strijders van de Shammar-stam die gevestigd is in het 
noordwesten van Irak. 

De rol van de soennitische stammen kan doorslaggevend zijn in de strijd tegen Islamitische Staat. Doordat zij zich 
van de door de sjiieten gedomineerde regering van ex-premier Maliki in Bagdad hadden afgekeerd, kon de 
terreurgroep de afgelopen maanden veel terreinwinst boeken in het noorden van Irak. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%) 
 

Load-Date: September 30, 2014

 
End of Document





Blijvertjes
de Volkskrant
2 oktober 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1046 words
Byline: DOOR LIDY NICOLASEN FOTO ROBIN DE PUY
Body


Leven achtergrond boek over turkse migranten 
Een halve eeuw geleden kwamen de eerste Turkse gastarbeiders naar Nederland. Å ahin Y ld r m haalt in een 
boek hun herinneringen op, en die van hun gastheren van toen. 
Jan Handgraaf, personeelschef bij scheepsschroevenfabriek Lips in het Brabantse Drunen, reisde in 1964 naar 
Rize in het oosten van Turkije om arbeiders te werven. Hij kwam terug met twintig man: de eerste Turkse 
gastarbeiders in Nederland. Handgraaf wilde niet dat Nederlanders de nieuwe gastarbeiders in hun armoedige 
plunje zouden zien. Het Nederlandse gezegde 'Hij ziet eruit als een Turk' mocht niet bewaarheid worden. 

Dus liet hij een kleermaker naar Schiphol komen en iedere arbeider kreeg een overhemd, een stropdas, een net 
pak en een regenjas aangemeten voor de somma van 180 gulden. Het geld werd later in zes maandelijkse 
termijnen op het loon ingehouden. De Turken liepen een paar dagen later keurig netjes gekleed door het dorp. De 
dorpbewoners groetten hen vriendelijk, zoals de pastoor hun zondag in de kerk vanaf de preekstoel had 
opgedragen te doen. 

50 jaar 50 verhalen heet het boek waarin Å ahin Y ld r m (27), zelf kind van een Turkse gastarbeider, het verhaal 
van Handgraaf optekent. Vijftig jaar geleden kwamen de eerste Turken naar Nederland. Jonge mannen met 
weelderige bossen haar, donkere snorren en in goedkope kleren. In eigen land was geen droog brood te verdienen, 
Nederland zat dringend om hen te springen. Het aanbod uit Spanje en Italië voldeed niet meer en daarom werd 
voor het eerst gekeken naar het midden en het oosten van Turkije. De werkloosheid daar was hoog, de arbeiders 
waren ijverig en gedisciplineerd. Ze werden geworven voor de fabrieksarbeid en ander vaak smerig werk dat de 
Nederlanders zelf niet meer wilden doen. 

'Ze kwamen niet allemaal enkel en alleen om de armoede thuis te ontvluchten. Er waren ook mannen die het 
avontuur zochten', zegt Y ld r m. Hij heeft de gastarbeiders van het eerste uur opgezocht, luisterde naar hun 
verhalen en bladerde in hun fotoalbums. Ze vertelden hem over het arbeidsritme van toen, dat overging van de dag 
in de nacht, zes tot zeven dagen per week. Ze vertelden hem hoe moe ze waren van het harde werken en hoe ze 
slaapkamers en bedden deelden. 

Het nieuwe land met zijn gewoonten was hun vreemd. Ze werden aanvankelijk als helden onthaald, maar de koude 
douche bleef niet lang uit. Bewoners van de Rotterdamse Afrikaanderwijk bestormden in 1972 de Turkenpensions 
en scholden hen uit voor indringers. De tijd brak aan dat ze een sofinummer kregen, hun eerste eigen moskee in 
Almelo en in 1985 het algemeen kiesrecht. Toen pas drong het besef echt door dat ze niet meer zouden terugkeren 
naar Turkije en het hoog tijd werd kennis te maken met de buren. 'Turkije is het vaderland, Nederland het 
moederland', zegt Y ld r m. 

Behalve de gastarbeiders interviewde hij ook Nederlanders die destijds bemoeienis hadden met de komst en 
opvang van de eerste Turken. Werkgevers, buren, onderwijzers, vrijwilligers. Samen kleuren ze de geschiedenis 
van vijftig jaar Turken in Nederland. 

Y ld r ms oom Abdurrahum hoorde bij de eerste lichting. Hij kwam te werken bij een slopersbedrijf in Den Haag. 'Ik 
deed alles wat mij werd gevraagd, ook het zware werk. Ik moest wel, want mijn familie in Turkije rekende op mijn 
financiële steun.' Zijn toenmalige baas Frans Roos: 'Alles ging nog met de hand. Wij sloopten soms gootstenen van 
twintig tot dertig meter.' 

Å ahin Y ld r ms vader had schooldirecteur willen worden, maar toen hij na zijn militaire dienst terugkeerde in zijn 
dorp, kon hij kiezen tussen werkloosheid of een bestaan als herder. Studeren kon niet, dus volgde hij zijn broer 
naar Nederland. Å ahin was 12 toen hij in Nederland aankwam. Een leergierige jongen, die alleen Turks sprak. Hij 
stapelde mbo en hbo op zijn vmbo en volgt nu de masterstudie beleid, communicatie en organisatie aan de Vrije 
Universiteit. 

Het idee voor een boek met persoonlijke verhalen ontstond in 2009 toen hij zijn oom voor een Turks blad in 
Nederland interviewde. Vrijdag wordt het gepresenteerd in het Turks Museum in Den Haag. 'Ik heb het gemaakt uit 
respect voor mijn voorouders', zegt Y ld r m. 'Hun geschiedenis mag niet verloren gaan. Hun verhaal is deel van 
onze collectieve geschiedenis. Onze ouders hebben bijgedragen aan de groei van de Nederlandse economie, maar 
ze hebben daarvoor nooit de aandacht gekregen die ze verdienen.' 
Fragmenten uit het boek 
Jacques Alter (1939) 
Voor de Ford-fabrieken haalde ik 56 Turken van Schiphol. Vol twijfel stapten ze van de vliegtuigtrap. Turkije was 
een warm land. Nederland was koud. De meesten zagen voor het eerst betegelde straten. Eerst werden ze naar de 
fabriek gebracht waar ze in de kantine konden eten. Ze gingen meteen bidden. Wij wisten niet wat ze aan het doen 
waren. De tolk vroeg ons of wij karton hadden waarop de mensen konden knielen. Ik was zelf katholiek opgevoed, 
maar het op de grond knielen met het hoofd naar de grond was mij en mijn collega's helemaal vreemd.' 

Mehmet Ali Dayan (1941) 
In het begin huilde ik dag en nacht. Ik verlangde naar mijn huis, familie, kennissen en vrienden. Na drie jaar werken 
in Nederland ben ik met mijn beste vriend Ibrahim naar Turkije gegaan. We hadden samen een Amerikaanse Roma 
Ronde gekocht. We reden via Duitsland, Oostenrijk, Hongarije en Bulgarije. In Hongarije en Bulgarije zijn we vaak 
beroofd door straatrovers. De wegen waren toen nog niet zoals nu. In Bulgarije moesten we vaak 'soepgeld' 
betalen, anders mochten we niet verder rijden.' 


Mahir Engin (1942) 
Toen werd nog heel anders naar de buitenlanders gekeken. In de weekends gingen wij meestal uit. De eigenaar 
van het pension heette Hans. Hij sprak redelijk goed Turks. De bejaarde moeder van Hans noemden wij mama. Ik 
spaarde 1.500 gulden en kocht mijn eerste auto, een witte Opel Kapitän uit 1959 met zes cilinders. Ik ging voor het 
eerst op vakantie. Ik was zenuwachtig. Onderweg nam ik een Duitse lifter mee. Samen reden we helemaal naar 
Akhisar. Mijn moeder was met de familie vlak voor Akhisar op de veld bezig met het verbouwen van tabak. Toen ik 
langs kwam rijden in mijn wagen rende ze naar mij toe. Ik weet het nog als de dag van gisteren.' 

Å ahin Y ld r m, 50 jaar 50 verhalen. Bestellen: http://vijftigjaarturkeninnederland.nl 
 
Graphic

 
Sahin Yildirim
Foto Robin De Puy
Grote foto: Å ahin Y ld r m (foto Robin de Puy). Hierboven: Mehmet Ali Daylan (met hoedje) met vrienden in 
pensionkamer.
Uit boek Sahin Yildirim
Abdurrahman Oszoy met zijn gezin in Volendam.
Uit boek Sahin Yildirim
Links: Mahir Engin met toenmalig vakbondsleider Wim Kok.
Uit boek Sahin Yildirim
Jacques Alter, die werknemers voor de Ford-fabrieken uit Turkije haalde.
Uit Sahin Yildirim
Feride Henim, die zich thuis al snel zo verveelde dat ze ook in fabrieken aan het werk ging.
Uit boek Sahin Yildirim
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Immigration (94%); Communities + Neighborhoods (77%); European Union (75%); Unofficial Economy 
(69%); International Relations (69%); Ethnic Groups (65%); International Law (62%); Associations + Organizations 
(61%) 
 

Load-Date: October 1, 2014

 
End of Document





Intieme vreemden
de Volkskrant
2 oktober 2014 donderdag

 
Copyright 2014 De Persgroep Nederland BV All Rights Reserved
 
 
Section: V Kunst
Length: 2033 words
Byline: DOOR ROB VAN SCHEERS
Body


interview regisseur David Fincher 
Geen schokkerige camerabeelden om het spannend te maken in de thriller Gone Girl. Meesterverteller David 
Fincher legt uit hoe hij wél 
'Weet jij wie Scott Peterson is?', informeert David Fincher vooraf. Hij ligt in een Londense hotelkamer gedrapeerd 
over een chaise longue, en hij is opgewekt. De 52-jarige hitregisseur heeft zelf ook wel begrepen dat de buzz voor 
zijn nieuwe thriller Gone Girl rondzoemt. Dit is zo'n film waarnaar reikhalzend wordt uitgekeken, met zijn zuivere 
speeltijd van 2 uur en 25 minuten. 'Maar voor een beter begrip van de achtergronden kom je allereerst uit bij 
kerstavond 2002', zegt Fincher. 

En hij begint te vertellen hoe de slaapstad Modesta in Californië destijds werd opgeschrikt door een mysterieuze 
verdwijning. De acht maanden zwangere Laci Peterson scheen van de aardbodem verdwenen, haar man Scott 
hielp met zoeken. Aanvankelijk werd hij door de familie en de politie niet aangemerkt als verdachte, maar door 
tegenstrijdige verklaringen af te leggen bracht hij zichzelf in het nauw. De nieuwsprogramma's stortten zich vol op 
de zaak, zoals dat alleen in Amerika kan. Dat gaat nog wel een stukje verder dan ons PowNews. Scott Peterson 
bleek er meerdere affaires op na te hebben gehouden. 'Hij leidde overduidelijk een dubbelleven.' 

Op 13 april 2003 spoelde het lijk van Laci aan op de boorden van de San Francisco Bay. Haar handen, voeten en 
hoofd lagen even verderop. Op 18 april werd Scott Peterson door de politie van San Diego gearresteerd. 
Momenteel wacht hij in San Quentin op de uitvoering van zijn doodstraf. Het motief voor de moord was zijn 
verlangen weer alleen te kunnen leven, gecombineerd met een enorme schuldenlast. De levensverzekering van 
Laci moest hem daarvan verlossen. 'Het is deze zaak die thrillerschrijfster Gillian Flynn koos als uitgangspunt voor 
haar thriller Gone Girl', weet Fincher. 

Als je het zo opschrijft, klinkt het behoorlijk film noir - denk aan Billy Wilders klassieker Double Indemnity (1944). 
Omdat Gone Girl lang boven aan de bestsellerlijst van The New York Times stond - ook in Nederland was de thriller 
onder de titel Donker Hart een succesboek - kon een verfilming niet uitblijven. 

De hoofdpersonages in de film zijn Nick (Ben Affleck) en Amy Dunne (de Britse Rosamund Pike), en het begin van 
de film verloopt zo ongeveer als de hierboven beschreven zaak-Peterson. Daarna neemt het verhaal een eigen 
wending. Wat heet: de plotwendingen tuimelen over elkaar heen. Strekking: zelfs binnen een langlopende relatie 
weet je nooit precies met wie je van doen hebt. Afwisselend worden Nicks en Amy's kant belicht, ze spreken elkaar 
voorturend tegen. 

Nadat Amy is verdwenen, openen ook in de film de Amerikaanse nieuwsprogramma's de jacht op Nick, waarmee 
de thriller tegelijkertijd een hoogst venijnige mediasatire wordt. Kort gezegd: hij is al publiekelijk veroordeeld voordat 
de zaak is opgelost. Maar heeft Nick het wel gedaan? Of is er iets anders aan de hand? 

'Gillian Flynn heeft ook het scenario geschreven', vervolgt Fincher, 'ik kreeg dat aangeboden. Ik heb het gelezen en 
dacht: wacht eens even, hier zitten wel drie films in. Na elke wending wacht er een nieuwe verrassing. Het begint 
als een mysterie, met die verdwijning van Amy. Vervolgens ontpopt het verhaal zich als een bijna absurdistische 
thriller en als we eenmaal over de finish zijn, blijkt het geheel een hoogst actuele (Fincher fluistert van achter zijn 
hand) satire op het moderne leven te zijn geweest.' 

Met Se7en (1995), Zodiac (2007), en The Girl with the Dragon Tattoo (2011) had hij natuurlijk al eerder het genre 
van de thriller onderzocht, terwijl The Social Network (2011) precies de vinger op de tijdgeest legde, die van Mark 
Zuckerberg en diens facebookgeneratie. 

'Maar dit was alles in één. Hier kon ik iets mee.' De opnamen vingen aan op 11 september 2013 in Missouri, en 
zoals dat bij vooraf al spraakmakende films gaat, begon prompt het grote speculeren op het internet, alsook in het 
tijdschrift Entertainment Weekly. Zo zou, om de spanning erin te houden, het einde van de film danig verschillen 
van het boek. 

'Ik begrijp dat soort mensen nooit zo goed. Waarom zou iemand er een checklist naast willen leggen? Zo van: dit 
hebben ze gebruikt, dit niet. Ja, klopt, het is nu een film, dat is iets anders dan een boek. In Gillian Flynns 
oorspronkelijke roman zijn er wel vier epilogen die je als tegenstrijdige einden kunt lezen. Bij een film heb je daar 
helemaal geen tijd voor, dus hebben we de intenties en alle issues van die einden samengebracht in onze 
slotscène. De strekking blijft dezelfde, het is alleen naar beeld vertaald.' 

De exacte plot doen we maar niet uit de doeken, voor je het weet geef je alles weg. Vaststaat dat Gone Girl past in 
het rijtje van intelligente, prettig amorele studies naar menselijk gedrag, zoals Basic Instinct (Paul Verhoeven, 1992) 
en To Die For (Gus Van Sant, 1995). Bestudeert Fincher andermans werk voordat hij aan zo'n project begint? Dat 
hoor je vaak van regisseurs. 

'Nee.' 
Nee? 
'Nee, sorry. Dat was ook helemaal niet nodig. Ik denk dat dit iets anders is. Wij baseren ons op die 
sensatienieuwsshows, niet op andere speelfilms. Alles komt voort uit die Scott Peterson-moordzaak en de 
mediahype die eromheen hing.' 
In uw film krijgen de Amerikaanse media er nogal van langs. 
'Dat is me te breed. Ik val The New York Times niet aan, ik heb niets tegen CNN of een programma als Sixty 
Minutes. De cameraploegen die wekenlang op Nicks gazon komen bivakkeren, of met hem oprijden om hem 
ongevraagd in zijn auto te kunnen filmen, zijn geen reporters van CNN. Dit zijn luitjes die het vak uitoefenen van 
wat ik tragedy vampirism noem, andermansleedvampiers. De schandaalpers dus. 

'Op zeker moment krijgt Nick de kans zijn verhaal te doen bij talkshowhost Sharon Schieber, gespeeld door Sela 
Ward. Zie haar maar als de licht geperverteerde versie van Diane Sawyer, de echte anchorwoman van Good 
Morning America. Een capabele journaliste, maar omdat de hele zaak zo wordt opgeblazen, gaat ook zij mee in het 
offensief. 

'Nick heeft overigens meer te stellen met het personage van Ellen Abbott, de rol van Missi Pyle. Zij is losjes 
gebaseerd op Nancy Grace, de pitbull van de Amerikaanse actualiteitenprogramma's. Als oud-aanklaagster fileert 
zij in haar talkshow over rechtspraak haar gasten, kiest altijd partij voor de slachtoffers. Je bent nog niet jarig als je 
bij haar terechtkomt. Op het schandalige af. 

'Het viel nog niet mee haar te parodiëren. Ze is al zo over de top, dat een schepje erbovenop ridicuul zou worden. 
Dus hebben we haar personage juist een beetje getemperd.' 
Ziet u overeenkomsten tussen Gone Girl en The Social Network als het om commentaar op hedendaagse media 
gaat? 
'Ik snap waar je naartoe wilt, en ja, ik streef altijd naar een zeker realisme, maar ik heb geen bewuste link tussen 
beide films willen leggen, nee. Het is zeker niet zo dat ik zeg: 'Kijk, citaat! Dit is een uitbreiding van wat ik een paar 
jaar geleden al heb beweerd. Vat je 'm, beste kijker?' Ik zou bijna medelijden hebben met een regisseur die dat wel 
probeert. Als je over je filmografie zit te piekeren terwijl je op de set staat te draaien, is dat een gigantische, 
neurotische tijdverspilling. 

'Je hebt een klus te klaren. En die klus is effectief een verhaal te vertellen. Je moet vijfhonderd vreemdelingen in 
het donker proberen te verleiden, liefst allemaal tegelijk. Daarvoor wordt alles ingezet. Film is staal, aluminium, 
titanium, glas, licht, lasers, sculpturen, plastic, kostuums, schilderen, de personages, maar allereerst: het verhaal. 
Je verzoekt de kijker mee te gaan in dit verhaal. 

'Je probeert de kijker in het begin aan te moedigen met een paar intrigerende scènes en spreekt een paar 
omgangsregels af: dit is het hoofdpersonage, je mag dit en dit van hem verwachten. Pas daarna gooi je het 
helemaal om, maar altijd: in character. Het publiek komt met verwachtingen naar de bioscoop en als de interne 
logica van een film niet klopt, krijg je boze brieven. Dan staat er: hij doet dit in de film, maar het klopt niet, zo heb ik 
hem nooit gezien.' 
Het heeft iets ironisch dat uitgerekend een speelfilm de schijnwereld van de nieuwsprogramma's aanvalt. 
'Speelfilm is de grootste fake van allemaal! We huren de mooiste mensen ter wereld in om te spelen dat ze eigenlijk 
heel normaal en alledaags zijn. Fake! We geven ze normale kleding, en normale make-up, maar eigenlijk is er 
helemaal niets normaals aan die acteurs. We hebben mensen op de set lopen om te voorkomen dat hun 
oogwimpers aan elkaar kleven. Alles aan film is artificieel. 

'De kunst is nu het publiek juist dat te laten vergeten. Je probeert een manier van vertellen te vinden waarover de 
mensen denken: ja, dat zou kunnen, dat komt mij als realistisch voor. Dat kan ze dan heel onrustig maken. In het 
geval van Gone Girl: zeg, hoe zit 't eigenlijk met mijn eigen partner? Die zal toch geen dubbelleven hebben? Dán 
heb je ze!' 

We komen te spreken over beeldinflatie, het hijgerige van de nieuwsprogramma's. De schokkerige beelden, 
handgedraaid, bewust onscherp, en dat je dat ook zo vaak in thrillers ziet. David Fincher heeft het in Gone Girl 
maar eens achterwege gelaten. 

'Midden jaren tachtig is dat bedacht in de reclamewereld, die shaky camera. Het schokkerige geeft je het gevoel 
erbij te zijn, dat is de bedoeling. Maar je ziet het nu zo vaak, denk aan The Bourne-trilogie, dat het voor mij niet 
meer werkt. Ik kijk ernaar en peins: wat willen ze ons vertellen? Dat de cameraman Parkinson heeft? 

'Het komt allemaal van de Zapruderfilm, dat 8-mm amateurfilmpje over de aanslag op John F. Kennedy in Dallas. 
Het zegt: we hebben geen beter beeld, beeld dat netjes is gedraaid, mooi in het frame, niet zo grofkorrelig. Maar dit 
is zo uniek, van zo'n historische importantie, dat we het u toch niet willen onthouden. Dus het document dat in het 
collectief geheugen verankerd ligt als een nachtmerrie, wenden wij filmmakers aan om een gevoel van onbehagen 
op te roepen, de spanning te verhogen. Zo erg is het al met ons gesteld. 

'En toen Coca-Cola het in de jaren tachtig in zijn reclamespotjes stopte was het he-le-maal banaal. Vandaag kan 
het bijna niet meer. Dus doen alleen de nieuwsprogramma's het nog. Het is net als vloeken in de film. 

'Toen Martin Scorsese's Mean Streets in 1973 verscheen, de eerste film waarin doorlopend werd gevloekt, sprak 
iedereen: wat praten ze echt, hoe realistisch. Hoef je nu niet meer te doen, te veel cliché.' 
Luis Buñuel had het altijd over de 'verborgen continuïteit' onder filmmakers: ze beïnvloeden elkaar onbewust van 
generatie op generatie. Je bent jong, je ziet wat en als je zelf gaat filmen komt het er weer uit zonder dat je in de 
gaten hebt dat het, zeg, eigenlijk van Hitchcock was. Herkent u dat? 
'Interessante theorie. Maar als je het niet weet, valt het ook moeilijk te meten. Toch zal het wel waar zijn. Laatst 
vloog ik naar New York om Martin Scorsese te spreken - we gaan misschien iets opzetten. Hij had videoclips 
bekeken die ik in de jaren tachtig heb geschoten, onder meer voor Madonna's Oh Father. Hij zei: 'Die 
droomsequenties in de clip heb je zeker uit Ingmar Bergmans Wilde Aardbeien?' Ik antwoordde: 'Dat lijkt mij stug, 
want ik heb Wilde Aardbeien nooit gezien.' Hij weer: 'Dat maakt niets uit. Dat is waar je het vandaan hebt.' En het 
zou nog kunnen, ook. 

Ik heb vast eens iets gezien dat op zijn beurt wel geïnspireerd was op Wilde Aardbeien, en dat heb ik dan weer 
opgepikt. Buñuel heeft gelijk, Scorsese weet het, en ergens zal in mijn thrillers wel een vleugje Hitchcock 
verscholen liggen.' 

Filmografie David Fincher 

Geboren in Denver, Colorado (1962). Begon in de jaren tachtig als regisseur van videoclips (Madonna, Neneh 
Cherry, The Rolling Stones, George Michael) en reclamespots. Debuteerde als speelfilmregisseur met Alien 3 
(1992). Daarna volgden: Se7en (1995), The Game (1997), Fight Club (1999), Panic Room (2002), Zodiac (2007), 
The Curious Case of Benjamin Button (2008), The Social Network (2010), The Girl with the Dragon Tattoo (2011) 
en Gone Girl (2014). Voor zowel Benjamin Button als The Social Network werd Fincher genomineerd voor een 
Oscar in de categorie beste regie. 

te werk gaat. 



Vervolg van pagina V3 
 
Graphic

 
Ben Affleck als Nick Dunne in David Finchers nieuwe thriller Gone Girl.
Foto Warner Bros
Ben Affleck als Nick Dunne.
Foto Warner Bros
David Fincher
Foto AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Film (75%); Artists + Performers (73%) 
 

Industry: Entertainment + Arts (94%); Movie Industry (94%) 
 

Load-Date: October 1, 2014

 
End of Document





Britse Tories niet eens baas in eigen huis
de Volkskrant
2 oktober 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 694 words
Byline: VAN ONZE CORRESPONDENT PATRICK VAN IJZENDOORN
Body


Reportage Conservatieven bijeen 
De Britse Conservatieven laten zich de kaas van het brood eten door de anti-Brusselse volksbeweging UKIP. Zelfs 
op hun eigen congres. 
'Vrienden! Kom toch gezellig bij ons. Wij zijn de ware conservatieven. Bij ons kun je zeggen wat je denkt.' Bij de 
toegangspoort van het International Convention Centre in Birmingham heet een campagnevoerder van de UKIP de 
Conservatieve congresgangers welkom. Op het colbert van de olijke zestiger prijkt het logo, het paarse pondteken, 
van de anti-Brusselse volksbeweging en in zijn handen houdt hij een stapel aanmeldingsformulieren. 

De blazers en parelkettingen, keurig netjes in de rij, lachen als conservatieven met kiespijn, en bedanken hem 
vriendelijk. 'Discreet aanvragen via de website kan ook hoor', verzekert de politieke provocateur zijn gehoor. 

Een typerend moment. Het is het jaarlijkse congres van de Conservatieven, maar het zijn de 'kippers', zoals de 
leden van de UKIP in de volksmond worden genoemd, die de toon zetten. Dat is mede te danken aan Mark 
Reckless, het Conservatieve kamerlid dat afgelopen weekeinde niet met zijn collega's de trein pakte naar 
Birmingham. Hij toog naar Doncaster om zich tijdens het UKIP-congres aldaar te presenteren als nieuwe scalp. 

Hij volgde het voorbeeld van zijn eurosceptische vriend Douglas Carswell, die bij een tussentijdse verkiezing 
volgende week in de badplaats Clacton naar alle waarschijnlijkheid de eerste UKIP-afgevaardigde in het Lagerhuis 
wordt. 

Eenmaal veilig binnen passeren de congresgangers jongedames die namens de Conservatieve kandidaat in 
Clacton ansichtkaarten uitdelen. 'Wishing you were here' staat er met sierlijke letters, een uitnodiging aan 
partijgenoten om het UKIP-gevaar te komen bestrijden, van de bingohal tot op het strand. 

Daarna volgt nog de strijd in het kiesdistrict van 'verrader' Reckless. Wanneer Strood & Rochester valt, is het hek 
van de dam. De euroscepticus Jacob Rees-Mogg riep tijdens een debat op met UKIP samen te werken. 'Als we vier 
jaar lang kunnen omgaan met Nick Clegg als vice-premier, met wie wij Tories amper iets gemeen hebben, dan 
moet dat zeker lukken met Nigel Farage.' 

Dit is evenwel niet de partijlijn. David Cameron probeert potentiële UKIP-kiezers ervan te overtuigen dat een stem 
op Farage de politieke rechterflank splijt, waarna de deur van 10 Downing Street opengaat voor de eurogezinde 
socialist Ed Miliband. Foetsie EU-referendum. 

Ondertussen probeert hij de kippers te paaien. Aan het begin van het congres verklaarde hij bereid te zijn om bij het 
referendum tegen een lidmaatschap campagne te voeren als hij in Brussel niet zijn zin krijgt. 

Enkele dagen later verzekerde hij dat hij niet rouwig zou zijn om een leven buiten de Europese Unie. Tussendoor 
pleitte hij ervoor schoolkinderen weer kennis te laten maken met imperiale maten als pounds en ounces. 

Het was aan de Londense burgemeester Boris Johnson om de congresgangers als een cheerleader te voorzien 
van het nodige optimisme. Op Boris Day, zoals de dag van zijn congresoptreden is gaan heten, hield hij een 
geestige toespraak waarin hij onder meer een nieuwe 'visserijpolitiek' onthulde: 'Eerst smijten we de Salmond 
overboord en dan hebben we 'kippers' voor het ontbijt'. 

Op een serieus moment had John-son gepleit voor het invoeren van quota voor immigranten vanuit de Europese 
Unie. Tevens beloven de Conservatieven, mochten ze komend voorjaar alleen aan de macht komen, een Britse Bill 
of Rights te introduceren die voorrang heeft op het vermaledijde Europees Verdrag tot bescherming van de rechten 
van de mens. 

Rebellenleider Farage bleef ondertussen stoken. Met vreugde kondigde hij aan dat William Cash jr, zoon van een 
bekende Conservatief, zich heeft aangesloten bij zijn partij. Enkele uren voor Camerons congrestoespraak kwam hij 
met het nieuws dat een Tory-donateur, de zakenman Arron Banks, voortaan zijn ponden naar UKIP overmaakt. 

Binnen de traditionele vleugel van de Conservatieve Partij klinkt nog steeds gemor over het 'progressieve 
conservatisme' van de premier. 'Als er iemand moet overlopen', liet een anoniem kamerlid The Times weten, 'dan is 
dat Cameron. En wel naar zijn eigen partij.' 
 
Graphic

 
Premier David Cameron en zijn vrouw Samantha nadat hij op de slotdag van het congres zijn partij heeft 
toegesproken.
Foto AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); Political Parties (76%) 
 

Load-Date: October 1, 2014

 
End of Document





Grote steden boos over uitzetting asielzoeker
de Volkskrant
3 oktober 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 4
Length: 499 words
Byline: VAN ONZE VERSLAGGEEFSTER CHARLOTTE HUISMAN
Body


De burgemeesters van de vier grote steden zijn ontstemd over de wijze waarop staatssecretaris Fred Teeven 
(Justitie, VVD) de Utrechtse burgemeester Jan van Zanen (VVD) vorige week heeft gepasseerd bij de uitzetting van 
een uitgeprocedeerde asielzoeker uit het Utrechtse asielzoekerscentrum. In een brandbrief vragen ze om een 
gesprek met de staatssecretaris over wie in dergelijke gevallen de baas is in de stad. 
Teeven deed vorige week wat nog niet eerder door een staatssecretaris is gedaan: op grond van artikel 48 lid 2 van 
de Vreemdelingenwet uit 2000 heeft hij met een aanwijzing de korpschef van de Nationale Politie de opdracht 
gegeven via de korpschef Midden-Nederland de vreemdelingenpolitie in te schakelen om een bewoner van het 
Utrechtse asielzoekerscentrum uit te zetten. Zo werd vorige week donderdag een Somalische man uit het gebouw 
verwijderd. 

'Wij achten het zorgelijk dat de bevoegdheid van de burgemeester om te beslissen over politie-inzet in de 
gemeente bij handhaving van de openbare orde op deze wijze wordt ondergraven', schrijven de burgemeesters. 

Teeven kampt met een groot tekort aan opvangplekken voor de nieuwe stroom vluchtelingen uit Syrië. Daarom wil 
hij ruim 370 asielzoekers uit de centra verwijderen, die formeel geen recht meer hebben op opvang door het Rijk. 

Een deel van hen is uitgeprocedeerd en verplicht te vertrekken uit Nederland. Van anderen is het asielverzoek 
afgewezen, maar ze kunnen nog in beroep gaan. 

Vorige week dinsdag had de staatssecretaris naar Van Zanen gebeld met de vraag de Somaliër uit te zetten, maar 
de burgemeester zei dat hij daaraan niet wilde meewerken. Van Zanen: 'Als burgemeester heb ik de exclusieve 
bevoegdheid op het gebied van de openbare orde. Als iemand zo op straat wordt gezet, is dat een risico voor de 
openbare orde.' 

Utrecht zet geen asielzoekers op straat zonder zicht op een vervolgtraject sinds een incident in juni 2002. Toen 
overgoot een Libanese asielzoeker zich er met benzine om uitzetting van zijn gezin te voorkomen. Ook 
burgemeester Van Zanen volgt deze richtlijn. 

Teeven zei op Kamervragen dat hij overlegt met tal van gemeenten over de uitzettingen, maar dat het niet altijd lukt 
om tot overeenstemming te komen, zoals in Utrecht. Het kan volgens de staatssecretaris niet dat uitgeprocedeerde 
asielzoekers plekken in opvangcentra bezet houden, terwijl er geen plaats is voor de nieuwe stroom 
vluchtelingen. 

In het Utrechtse azc met plek voor 440 asielzoekers zitten nog ongeveer zestig andere Somaliërs die formeel geen 
recht meer hebben op opvang. Er is nu onrust onder deze alleenstaande mannen en vrouwen. Sommige hebben 
gezondheidsproblemen, en enkele zijn suïcidaal. Zij vinden Somalië niet veilig genoeg om naar terug te keren. 
Burgemeesters vrezen dat de uitgeprocedeerden die op straat worden gezet zonder inkomsten het risico lopen in 
de criminaliteit te belanden. De vorige week in Utrecht uitgezette Somaliër, die al achttien jaar in Nederland is, 
kreeg een plek in de Utrechtse noodopvang. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Property + Housing Regulation + Policy (78%); Immigration Law (64%); Justice 
Departments (64%) 
 

Load-Date: October 2, 2014

 
End of Document





'We werden als vee behandeld en kregen geen eten, niets'
de Volkskrant
3 oktober 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1892 words
Byline: DOOR WIL THIJSSEN
Body


Reportage: Op zoek naar verstekelingen 
De Nederlandse politie en marechaussee jagen op mensen-smokkelaars, zoals staatssecretaris Teeven deze 
zomer gelastte. Wat treffen ze aan in de haven van Vlaardingen? Hoe gaan smokkelaars en hun klanten te werk op 
het station van Amsterdam? Op pad met de rechercheurs. 
Plotseling, bij de vijftiende aanhanger, is het raak. De Mechelse herder snuffelt, kromt haar rug en begint hysterisch 
te blaffen. 'Dit is een melding!', oordeelt de marechaussee die de hond begeleidt. Vier agenten van de 
zeehavenpolitie bellen de Meldkamer, vragen om versterking en ontgrendelen de deuren van de oplegger. Een 
donkere man duikt weg achter opeengestapelde dozen. 'Politie! Maak uzelf bekend', klinkt het in het Engels door de 
trailer. Enkele tellen later worden vier verstekelingen in een politiebusje afgevoerd voor verhoor. 

'Het gaat ons niet om deze vreemdelingen, maar om hun smokkelaars', zegt de hondengeleider. Om half zeven 's 
ochtends, nog voordat het eerste veer naar Engeland vertrekt, controleert het opsporingsteam van de politie en de 
Koninklijke Marechaussee honderden vrachtwagenaanhangers in de Koggehaven van Vlaardingen, die vandaag 
worden verscheept. Terwijl tractoren de trailers in de vrachtferry naar Immingham laden en dieseldampen de zilte 
geur van de Nieuwe Waterweg verdrijven, kauwt speurhond Kyra tevreden op haar beloning. De verstekelingen, 
Albanezen naar later blijkt, missen letterlijk de boot. De ervaring leert dat zij de oversteek binnenkort opnieuw zullen 
proberen. 

Ver weg van het Vlaardingse industriegebied, in een afgelegen kantoor van de Landelijke Eenheid Politie in 
Amsterdam, start actieleider Maikel een powerpointpresentatie. Op een groot scherm verschijnen beelden van 
lijkwagens en ambulances op Lampedusa die drenkelingen uit de Middellandse zee vervoeren. Er volgen 
statistieken over aantallen migranten die dagelijks op het eiland aankomen en een filmpje over de routes die zij 
daarna in Europa vervolgen. Via mensensmokkelaars. Op vaak mensonterende wijze. 

'De asielzoekers moeten gemiddeld 3.000 tot 4.000 euro betalen aan hun smokkelaars', zegt Maikel tegen zijn 
toehoorders. 'Dat is onmenselijk. Dat staat in geen verhouding tot de prijs van een treinkaartje. Ze moeten voor dat 
geld werken, waardoor ze soms drie jaar onderweg zijn. Dit moeten wij als politie niet tolereren.' 

Teamleider Maikel, wiens volledige naam, net zoals die van zijn collega's, om veiligheidsredenen niet in de krant 
mag worden vermeld, 'brieft' veertien agenten over de opsporingsactie die deze donderdagavond wordt uitgevoerd. 
Ze zijn getraind in het herkennen van vreemdelingen die afhankelijk zijn van een smokkelaar. Ongeüniformeerd en 
dus onherkenbaar gaan de rechercheurs op zoek naar vreemdelingen met begeleiders op het Centraal Station in 
Amsterdam, de ponten over het IJ en de luchthaven Schiphol. 'Wie naar het asielzoekerscentrum in Ter Apel 
reist, laat je lopen', gebiedt Maikel. 'Doorreizende vreemdelingen die Nederland als transitieland gebruiken, zijn 
interessant; daar hangt de smokkelorganisatie nog omheen. Onthoud goed: die vreemdelingen zijn geen 
verdachten, maar getuigen. Vraag ze hoe en wanneer ze Nederland zijn binnengekomen. Bij wie overnachtten ze? 
Wat is hun reisdoel? Als de smokkelaar in de buurt is: aanhouden. En neem vooral hun telefoons in beslag.' 

De controleacties van de politie en de marechaussee vloeien voort uit de grootschalige opsporing van 
mensensmokkelaars die staatssecretaris Teeven van Justitie deze zomer gelastte nadat het aantal asielzoekers 
uit Eritrea plotseling meer dan vertienvoudigde. Toen die opsporing effectief bleek - dit jaar zijn al 65 
mensensmokkelaars aangehouden, een record - was het 'waterbed-effect' direct merkbaar, zegt 
politiehoofdinspecteur Maurice Luxembourg. 'Er komen bijna geen Eritreeërs meer naar Nederland. Meteen na 
onze acties kampte Denemarken dagelijks met 150 aanmeldingen. De Deense politie heeft ons al benaderd met de 
vraag: hoe hebben jullie dat aangepakt?' 

Luxembourg maakt deel uit van de SGBO, de Staf Grootschalige en Bijzondere Opsporing, waarin verschillende 
diensten zoals de marechaussee, de politie, het Openbaar Ministerie en inlichtingendiensten sinds deze zomer 
nauw samenwerken in de aanpak van mensensmokkel. Elke donderdag komt die staf bijeen. Meerdere malen per 
week laat zij controles uitvoeren. 

'Zie je die drie jongens naast de servicebalie?', fluistert rechercheteamleider Maikel op het Centraal Station in 
Amsterdam. 'Ze zitten ergens op te wachten. En zie je die jongen die kaartjes koopt? Waarom koopt hij er drie als 
hij alleen is?' 

Onder zijn jack draagt Maikel een kogelwerend vest, handboeien en zijn pistool, in zijn broekzak zit een busje 
pepperspray. Zijn wapenstok zit verstopt in de sporttas die nonchalant over zijn schouder bungelt. Om niet op te 
vallen vraagt hij collega Kim via zijn 'oortje' of ze hem komt aflossen. Kim meldt kort daarop dat de drie wachtende 
jongens met de kaartjeskoper het station verlaten. Ze achtervolgt het viertal en vraagt om versterking. Enkele 
minuten later worden Memnun (20), Saïd (20) en Rayhan (24) met hun vermeende smokkelaar Ibrahim, de 
kaartjeskoper, staande gehouden in de Zout-steeg tegenover de Bijenkorf in het stadscentrum. 

'Waar komen jullie vandaan?', vraagt rechercheur Kim in het Engels. 'Wanneer en hoe zijn jullie Nederland 
binnengekomen? Waar hebben jullie vannacht geslapen? Hoe kennen jullie Ibrahim?' 

De antwoorden verschillen. Dat vinden Kim en haar collega's verdacht. Ibrahim is angstig. De 23-jarige Syriër 
woont al negen maanden in Nederland, aan de Amsterdamse Prinsengracht, maar staat niet ingeschreven bij de 
Gemeentelijke Basisadministratie. Als teamleider Maikel de vreemdelingendienst belt en Ibrahims ID-kaart laat 
controleren, blijkt het nummer niet te kloppen. Als vervolgens ook nog Ibrahims telefoon gaat, op zijn scherm een 
Syrisch nummer verschijnt en de beller vraagt of Memnun, Saïd en Rayhan goed in Amsterdam zijn aangekomen, 
grijpt Maikel zijn handboeien. 'Je bent aangehouden', zegt de brigadier. 'You don't have to answer any questions.' 

Niet de gesmokkelden, maar hun mensensmokkelaars bepalen de reisroute en de eindbestemming van 
asielzoekers, blijkt uit onderzoek van de Koninklijke Marechaussee. Smokkelaars zijn gewoon op internet te 
vinden. Ze hebben contacten op overstappunten als luchthavens, treinstations en parkeerplaatsen voor 
vrachtverkeer. Ze spreken de taal, kennen er de weg, zijn feilloos op de hoogte van de gunstigste asielprocedures 
in Europa en weten hoe groot de kans is om te worden gesnapt. 

'Als we internationale bussen en treinen controleren, zien we meteen een toename van verstekelingen in 
vrachtwagens', zegt Herald Meijer, hoofd migratie en korpsexpert mensensmokkel en -handel bij de 
marechaussee. 'Vaak kennen smokkelaars uit aangrenzende landen elkaar, vaak ook niet. Soms is er sprake van 
één georganiseerd netwerk over de hele route. Nummers van buitenlanders die ze hebben gebeld, delen we met 
opsporingsdiensten in het buitenland.' 

Hoe verder een vreemdeling van huis is, hoe groter de kans dat de smokkelaar niet het beste met hem voor heeft, 
onderstreept Meijer. Gesmokkelden worden gechanteerd en uitgebuit. Soms worden ze mishandeld. Smokkelaars 
laten zich doorgaans in contanten, of via underground banking betalen. 'Eén ding weten we zeker: 
smokkelorganisaties bestaan uit mensen die aan de ellende van anderen veel geld verdienen.' 

Hoe dat werkt, vertellen Qusai (18), Hamad (22) en Sami (37), die wachten op de nachttrein van 19.01 uur naar 
Kopenhagen. De rechercheurs in burger houden de mannen, op spoor 13, al een poosje in de gaten. Vlak voordat 
de trein vertrekt worden ze staande gehouden en ondervraagd door brigadier Hicham, die Arabisch spreekt. De 
mannen zijn Palestijnse Syriërs. Ze reisden naar Libië voor de oversteek naar Europa. Dat is een omweg, maar de 
zeeroute is riskanter en dus goedkoper dan de tocht via Turkije over land. Ze hebben 800 dollar betaald voor de 
inscheping naar Lampedusa maar werden, na twee overstappen op kleinere bootjes, 'gedumpt' in Griekenland. 'Op 
zee zaten we dagenlang zonder daglicht in een ruim', vertelt Qusai. 'We werden als vee behandeld en kregen niks. 
Geen eten, niets.' Het drietal betaalde per persoon vervolgens nog eens 2.500 dollar om per bus naar Rome, en in 
een privébusje met chauffeur verder naar Brussel te reizen. Daar werden ze op de trein gezet naar Amsterdam 
waar ze een nieuwe, schone outfit kregen. 'Je ziet het aan hun kleren en schoenen', zegt rechercheur Hicham. 'Die 
zijn te groot. Smokkelaars zorgen dat hun gesmokkelden er schoon en fris uitzien na zo'n lange reis, anders vallen 
ze op.' 

De smokkelaars van deze Syriërs zijn nergens te bekennen, dus laat het politieteam het drietal gaan. Voor hun 
ticket naar Kopenhagen heeft hun smokkelaar 133 euro per persoon betaald, maar tevergeefs: de trein rijdt vlak 
voor hun neus weg. Bij de ticketbalie proberen ze nieuwe kaartjes te krijgen, maar daarvoor moeten ze opnieuw 
hetzelfde bedrag betalen. Wel kan de NS-dame goedkopere kaartjes aanbieden voor de ochtendtrein, maar dat 
willen ze niet - die stopt te vaak in Duitsland waardoor ze bang zijn te worden aangehouden - Duitsland heeft de 
reputatie vreemdelingen direct terug te sturen naar de plek waar ze Europa zijn binnengekomen, zegt Sami, de 
oudste van het stel. Sami en Qusai besluiten in Nederland asiel aan te vragen, hoewel de 
vreemdelingenwetgeving en asielprocedure in Denemarken en Zweden soepeler zijn. Hamad betaalt een nieuw 
kaartje voor de City Night Line, die morgenavond weer van spoor 13 vertrekt; hij heeft familie in Kopenhagen. Ook 
de overnachting in Amsterdam gaat hem geld kosten. 

'Dat lijkt zielig, maar dit zijn wel volwassen mannen', zegt brigadier Hicham. 'Vorige week hadden we twee 
gezinnen met kleine kinderen onder wie een baby van twee maanden. Dat was echt schrijnend. Die hebben we de 
lunchpakketten voor de politie gegeven.' 

Syriërs vormen op dit moment de grootste groep vreemdelingen die naar Nederland komen. Waar in februari nog 
393 Syriërs asiel aanvroegen, waren dat er in juli al 1.102. 'Elke dag komen in Lampedusa honderden 
vluchtelingen aan, zegt politiechef Maurice Luxembourg. 'De Italiaanse minister van Binnenlandse Zaken zegt: 
geen enkele asielzoeker krijgt hier een baan, dus die zoeken allemaal hun weg elders in Europa. Met het 
wegvallen van de binnengrenzen is dat veel eenvoudiger geworden. Nu is Scandinavië heel populair, maar 
volgende week kan dat weer een ander land zijn.' 

Als de laatste internationale trein is vertrokken en het opsporingsteam voor een 'debriefing' teruggaat naar 
Amsterdam-Zuidoost, zit Ibrahim nog in een verhoorkamer op het politiebureau in Amsterdam Centraal. De Syriër 
wordt ondervraagd door een tolk en op zijn rechten gewezen. 'Ik heb hem als verdachte aangemerkt', zegt de 
dienstdoende hulpofficier. 'We gaan hem helemaal onderzoeken - zijn telefoon, contacten en huisadres. Ibrahim 
blijft voorlopig nog een poosje hier.' 

De 23-jarige jongen, die vermoedelijk dezelfde ontberingen heeft doorstaan als de mannen die hij nu faciliteert, legt 
zijn bril op tafel en veegt zijn ogen droog. 

Maikel brieft veertien agenten 

Hicham rechercheur 
Onthoud goed: die vreemdelingen zijn geen verdachten, maar getuigen 
Smokkelaars zorgen dat gesmokkelden er schoon en fris uitzien, anders valt het op 
 
Graphic

 
Scan van een vrachtwagen vol verstekelingen die wordt gebruikt bij de 'briefing' van de politie bij opsporingsacties.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Smuggling (76%); Law Enforcement (75%); Human Rights Violations (74%); Police 
Forces (67%) 
 

Load-Date: October 2, 2014

 
End of Document





Een brug te ver
de Volkskrant
3 oktober 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1842 words
Byline: DOOR MERIJN RENGERS EN ANNETTE EMBRECHTS
Body


Theater reconstructie: opkomst en ondergang mc theater 
Er was politieke steun, er was geld. En toch ging MC Theater, multiculti-pronkstuk, ten onder. 
Na een paar songs valt het hem echt op. 'Wat zijn jullie rustig vanavond', zegt de Britse singer-songwriter Luke 
Sital-Singh tegen de aardig gevulde zaal van het MC Theater. 'Normaal sta ik op festivals. Dit lijkt wel een 
deprestival.' 

Wat Sital-Singh op deze donderdag 25 september nog niet weet, is dat hij onverhoopt de laatste artiest is die het 
podium beklimt van het MC Theater in de kapitaal verbouwde voormalige Zuiveringshal Oost van de 
Westergasfabriek in Amsterdam. Na zijn optreden volgt in het halfduister een korte afscheidsspeech van een van 
de oprichters van MC, een glas bubbels en een feest voor intimi. 

Het MC kwam voort uit een fusie van de theatergroepen Made in da Shade en Cosmic, dat jarenlang werd geleid 
door voormalig PvdA-Kamerlid John Leerdam. In 2010 beleefde het theater zijn finest hour met de verhuizing naar 
de Westergasfabriek. Het MC zou naam maken als podium, theatergezelschap én productieplatform. En dat niet 
alleen voor minderheden, maar voor een groot, urbaan publiek. 

Op de afscheidsavond kijkt artistiek directeur Marjorie Boston in de hal naar het portret van de roemruchte, aan 
aids overleden Rufus Collins, geestelijk vader van multiculturele theatergroepen als De Nieuw Amsterdam (DNA) 
en Cosmic. 'Deze foto van Rufus heeft overal gehangen. Bij Cosmic, bij DNA. Toen die dichtgingen, kregen wij 
hem. En nu? Ik neem hem maar mee naar huis.' 

De ondergang ging sneller dan verwacht. Toch, zeggen betrokkenen, zat het al fout toen het MC door de 
bezuinigingen in de culturele sector eind 2012 intekende op een zogenaamde uitstapregeling. Het gezelschap 
kreeg van de stad Amsterdam 2,5 miljoen subsidie om van structureel gesubsidieerde instelling te transformeren in 
een commercieel draaiend theater met urban programmering op het gebied van muziek, theater, dans, film en 
cross-over. 

Die slag naar een cultureel ondernemend podium en productieplatform heeft MC nooit weten te maken. De 
uitstapsubsidie ging in minder dan twee jaar tijd op aan salarissen, interne twisten en halfbakken initiatieven. 

De overgang werd een enorm fiasco - daarover zijn alle betrokkenen met wie de Volkskrant de afgelopen dagen 
sprak het eens. 'Er mocht nooit over geld worden gesproken, terwijl het er met bakken uitging. En ondertussen 
keek iedereen weg: de gemeente deed niets en ook de raad van toezicht was nergens te bekennen', zegt een van 
hen. 

Uiteindelijk was er geen andere uitweg dan een faillissementsaanvraag, die dinsdag werd gehonoreerd. De curator 
is al langs geweest, de meeste voorstellingen zijn afgezegd. Voorlopig gaat alleen het Afrovibes-festival, volgende 
week in het MC Theater, nog door - op kleinere schaal, dat wel. 

Nog maar vier jaar geleden had het MC Theater niets te klagen over geld. De gemeente Amsterdam stak 3 miljoen 
euro subsidie in de verbouwing van de oude gashallen tot multifunctioneel gebouw met een restaurant en diverse 
podia, studio's en kantoren. Ook de verhuurder, de Westergasfabriek BV, betaalde mee aan de bouwkosten van 
zaal en studio's op eigen terrein. 

MC had als productiehuis voor intercultureel theater daarnaast landelijke subsidie van het ministerie van OCW. 
Plus eigen inkomsten uit zaalhuur, kaartverkoop en incidentele subsidies. 

De economische crisis en het veranderende politieke tij eisten echter hun tol. Eind 2012 kreeg het MC Theater zijn 
laatste grote financiële injectie van de gemeente Amsterdam, bovengenoemde uitstapsubsidie, zodat het afro-
Caribische bolwerk de overstap kon maken van het gesubsidieerde theaterbestel naar 'cultureel ondernemerschap'. 

Het meest concrete plan voor die omslag was het uitroken van de uitbater van het inpandige exotische restaurant 
Toko MC, die onderhuurder is van het theater. Dat mislukte jammerlijk. Na een kort geding in najaar 2013 bleek dat 
het MC Theater juridisch geen recht had om de goed lopende horeca in het theater in eigen hand te krijgen. 

Andere investerings- en reorganisatieplannen ketsten af op meningsverschillen met de artistieke kern: hoewel het 
productiehuis voor jong urban talent als zodanig niet meer bestond, hield MC vast aan een wirwar van eigen 
producties, van theatervoorstellingen tot events en van radio tot kleinschalige film. 

Die werden deels uitgevoerd onder een nieuwe naam, RightAbout-Now.Inc, waarmee artistiek directeur Boston 
verder hoopt te gaan. Veel recente MC-producties misten echter de energieke impact die eerdere voorstellingen 
van bijvoorbeeld Made in da Shade wel hadden. Nina Simone (A)live werd in seizoen 2012-2013 matig ontvangen 
en de jongerenproductie Push (14+) die wrang genoeg op de afscheidsavond in première ging, maakte een 
gedateerde indruk. 

De urban muziekprogrammering van het MC-podium, waaronder dus een artiest als Luka Sita-Singh, was wel van 
hoge kwaliteit, ook daar zijn alle betrokkenen het over eens. Maar die wordt in de val van MC meegetrokken. 
Amsterdam heeft straks geen urban makerspodium meer, Nederland ook niet. 

We zijn terug bij af, zeggen de meeste betrokkenen. Met het MC Theater verdwijnt het laatste echte multiculturele 
bolwerk van Nederland. Natuurlijk zijn er kleurrijke podia in Amsterdam, zoals het Bijlmerparktheater, Podium 
Mozaïek en de Meervaart, maar die hebben maar beperkte mogelijkheden met hun huisgezelschappen eigen 
voorstellingen te produceren. Geen van alle heeft een compleet productieplatform met eigen zaal en 
talentontwikkelingsprogramma, zoals MC, en ooit Cosmic en De Nieuw Amsterdam. 

Zeven jaar geleden merkte de Volkskrant al op dat het ondanks vele investeringen, vooral van staatssecretaris Rick 
van der Ploeg (OCW, 1998-2002), moeizaam ging met het multiculturele theater. Onder de kop 'Het is niet gelukt' 
benoemden gekleurde theatermakers zelf hun teleurstelling. 

'We zijn nu twintig jaar bezig. Noem mij één naam van een Antilliaanse, Turkse of Marokkaanse acteur die gewone 
rollen speelt in een groot gezelschap of bij een groot regisseur.' Nee, zei Meral Taygun toen, Turks politiek 
vluchteling en in haar geboorteland ooit een gevierd actrice, 'het is ons niet gelukt.' En met 'ons' bedoelde ze 
Turkse, Afrikaanse, Antilliaanse, Surinaamse en Marokkaanse acteurs. 

Inmiddels heeft een paar acteurs met dubbele culturele achtergrond wel de eredivisie van het overwegend blanke 
theater gehaald: Marwan Kanzari zit in het ensemble van Toneelgroep Amsterdam, Gouden Kalf-winnaar Nasrdin 
Dchar staat regelmatig in Ro Theater-voorstellingen en Mohammed Azaay speelt in vrije producties. Maar het zijn 
nog eenlingen. 

De eerste Louis of Theo d'Or (de belangrijkste Nederlandse toneelprijzen voor individuele acteerprestaties) moet 
nog steeds aan een niet-witte acteur worden uitgereikt. Wel won de in Iran geboren Nastaran Razawi Khorasani 
twee weken geleden een Gouden Krekel voor de beste individuele jeugdtheaterprestatie. In de grote zaal zijn 
gekleurde regisseurs op één hand te tellen; Urban Myth staat jaarlijks op het hoofdstedelijk podium. De eerste 
volledig zwarte Vrek van Molière komt eraan. Die gaat in februari 2015 in première. 

Anders dan de eerste zwarte Hamlet, Harpagon of Maria Stuart ambieerden groepen als MC, Cosmic en DNA een 
ander soort theater. Die wilden gekleurde voorstellingen maken met de hete adem van de grote stad en een 
energiek vocabulaire, gericht op trots, identiteit en zelfbewustzijn. Dat kwam in de kleine zaal wel van de grond. 

Om die reden gaf PvdA-staatssecretaris Rick van der Ploeg (OCW, 1998-2002) in 2001 nieuwe, minder ervaren 
groepen als Made in da Shade, Theater RAST, Theatergroep DOX en later Theater EA voorrang in het 
kunstenplan. Hij verhief culturele diversiteit en positieve discriminatie van allochtone theatermakers tot speerpunt. 

Het etiket 'multicultureel' verschafte hun bestaansrecht in het kunstenplan én garantie op vier jaar subsidie. Maar 
het gewenste effect was tijdelijk. Alleen DOX in Utrecht draait nog op volle toeren, met landelijke subsidie. En met 
het verdwijnen van MC resten er alleen groepen en theatermakers die op ad hoc-basis interculturele voorstellingen 
maken zoals Urban Myth, Raymi Sambo, Sabri Saad El Hamus en Fahd Larzaoui. 

Waar het aan ligt? Volgens kenners als Jörgen Tjon A Fong, programmeur culturele diversiteit van de 
Stadsschouwburg Amsterdam, en Jolanda Spoel van het Rotterdamse MAAS theater en dans, hebben politiek, 
Raad voor Cultuur en fondsen toen de crisis en bezuinigingen toesloegen, zich niet sterk gemaakt voor diversiteit 
als onderscheidend criterium. 

'Het was een tijd lang vooral zaak om goede contacten te hebben, bij de fondsen, het ministerie of de gemeente. 
Iemand als John Leerdam was daar als PvdA-prominent zeer bedreven in. Die contacten waren in feite belangrijker 
dan wat er gemaakt werd. Maar toen de politieke wind draaide, viel de bodem meteen weg', zegt een andere 
betrokkene. 

Anderen wijten het aan fouten in ondernemerschap. Dat zegt bijvoorbeeld schrijver en regisseur Maarten van Hinte, 
nog steeds een van de artistieke krachten achter MC. Een andere betrokkene zegt: 'Het wegvallen van de subsidie 
heeft volledig verlammend gewerkt. Als je zo veel geld krijgt, en er zo weinig mee doet, verdien je het niet om te 
blijven bestaan.' 

Ook valt her en der te beluisteren dat veel multicultureel theater meer aan zelfkritiek had moeten doen en hogere 
kwaliteitseisen aan het eigen werk had moeten stellen. Dat ligt lastig, zegt een betrokkene: 'Gekleurde makers 
nemen elkaar en zichzelf niet snel de maat.' 

Artistiek directeur Boston zelf zegt dat het lot een grote rol heeft gespeeld in de ondergang: 'Als de sterren goed 
hadden gestaan, hadden we het met MC wel gered.' 

De laatste interim-directeur van het MC Theater, Pieter Eelkman Rooda, wijt de ondergang aan het jarenlang 
subsidiëren van het MC Theater en zijn voorgangers. 'Als je groot bent geworden met subsidie, dan kun je bijna 
niet op een andere manier denken. Het is veelzeggend dat je in Nederland 2,5 miljoen subsidie kunt krijgen om te 
leren hoe je zonder subsidie op eigen benen moet staan. Die omschakeling - dat was een brug te ver voor het MC.' 

+++ 
puzzelen 
Door het faillissement van het MC Theater moeten diverse festivals en theaterproducenten puzzelen. Zo zijn de 
voorstellingen in MC in het kader van het Afrovibes-festival deels afgelast, zijn er rapoptredens verschoven naar de 
Chicago Social Club en is het complete programma van het Amsterdam Dance Festival in het MC Theater afgelast. 
Het is de komende weken aan de curator om te beslissen wat er met de theaterzaal (200 stoelen) en bijbehorende 
studio's gaat gebeuren. De gemeente Amsterdam en verhuurder de Westergasfabriek willen graag de theaterzaal 
behouden, onder meer omdat zij daar zwaar in hebben geïnvesteerd. Tegelijkertijd is de concurrentie op de 
Amsterdamse theatermarkt erg groot, door het toegenomen aantal stoelen en de afgenomen vraag naar 
theaterkaartjes. 
'Het is veelzeggend dat je in Nederland 2,5 miljoen subsidie kunt krijgen om te leren hoe je zonder subsidie op 
eigen benen moet staan' 
 
Graphic

 
Jetty Mathurin, cabaretière.
Daniel Cohen
Marjorie Boston, artistiek directeur.
Daniel Cohen
Maarten van Hinte, schrijver en regisseur.
Daniel Cohen
Jeffrey Spalburg, acteur en komiek.
Daniel Cohen
Pieter Eelkman Rooda, interim-directeur.
Daniel Cohen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Theater + Drama (89%) 
 

Industry: Entertainment + Arts (94%) 
 

Load-Date: October 2, 2014

 
End of Document





Ironie van graffiti-artiest Banksy wordt niet begrepen: weg ermee
de Volkskrant
3 oktober 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 400 words
Byline: VAN ONZE CORRESPONDENT PATRICK VAN IJZENDOORN
Body


De bijdrage van Clacton-on-Sea aan het culturele leven in Engeland bestaat doorgaans uit scabreuze 
ansichtkaarten. Des te groter was de blijdschap bij de plaatselijke bevolking, in elk geval het jongere deel, toen er 
vorige week opeens een muurschildering van de legendarische graffitikunstenaar Banksy te bewonderen viel. De 
vreugde in de vervallen badplaats was van korte duur. Na een klacht van een passant lieten gemeenteambtenaren 
de tekening overschilderen. De afbeelding was 'racistisch'. 

Een typisch geval van ambtelijke humorloosheid; de tekening was juist een satirische kritiek op de anti-
immigratiepartij UKIP, die hier komende week een historische zege gaat boeken bij een verkiezing voor een 
Lagerhuiszetel. Te zien zijn vijf straatduiven die naar een uitheemse vogel kijken en borden met de teksten 'Go 
back to Africa', 'Keep off our worms' en 'Migrants not welcome' omhoog houden. 

In The Guardian schreef Jonathan Jones dat de tekening, die vele tienduizenden ponden waard had kunnen zijn, in 
de traditie stond van de dierenfabels van Aesopus of van Sint Fransicus van Assisi die preekt tegenover een groep 
vogels. 

Namens de gemeente zei 'communicatiemanager' Nigel Evans dat Banksy van harte welkom is om ter plekke 'een 
gepaste tekening' te maken van de Noordzeekust. Voor de mysterieuze graffitikunstenaar is de beschuldiging van 
racisme een primeur. Meestal beschouwen autoriteiten hem als een vandaal, om vervolgens een schilders- of 
schoonmaakbedrijf in te schakelen, in plaats van een kunstkenner die het werk op (commerciële) waarde kan 
schatten. Een kleine tien jaar geleden liet de uit Bristol afkomstige activist en maatschappijcriticus een boek met 
zijn werk verschijnen, Wall and Peace geheten. 

Dat zou de Londense deelgemeente Tower Hamlets er niet van weerhouden om enkele jaren later murals van 
Banksy - zijn topstukken gaan voor tonnen van de hand - weg te halen. 'We moeten duidelijk wezen: graffiti is een 
misdaad,' was indertijd de uitleg van bestuurder Abdal Ullah. 

In het naburige Hackney, dat zich profileert als artistieke buurt, werd een alternatief portret van de koninklijke 
familie verwijderd, dat eerder door Blur was gebruikt als hoesomslag. Westminster beschouwde een mural waarop 
een jongen, naast een veiligheidscamera, de tekst 'One Nation Under CCTV' schildert, als vandalisme. Ook in New 
York, Los Angeles en Melbourne zijn Banksy's verloren gegaan. 
 
Graphic

 
De verwijderde muurschildering van Banksy in Clacton-on-Sea.
Foto AP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Vandalism (94%) 
 

Industry: Destinations + Attractions (63%) 
 

Load-Date: October 2, 2014

 
End of Document





Coalitie vertoont ineens barstjes
de Volkskrant
3 oktober 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 4
Length: 805 words
Byline: VAN ONZE VERSLAGGEVERS JAN HOEDEMAN, REMCO MEIJER
Body


De chemie tussen VVD en PvdA lijkt uitgewerkt. De liberalen twijfelen of Samsom zijn troepen nog wel onder 
controle heeft. 'De PvdA is zielig en vindt dat ze geholpen moet worden.' 
 Het vertrek van het PvdA-Kamerlid Mariëtte Hamer naar de SER roept plots onvermoede spanningen op tussen de 
coalitiepartijen VVD en PvdA. Hamers vertrek brengt in de PvdA een functiecarrousel op gang die door de VVD met 
zorg wordt bekeken. De liberalen doen nauwelijks meer moeite te verhullen dat zij vrezen dat PvdA-leider Samsom 
zijn troepen binnenkort niet meer onder controle kan houden. 

Daarmee worden voor het eerst in twee jaar duidelijke haarscheurtjes zichtbaar in het cement dat VVD en PvdA 
bindt. Vaak roemen beide kampen de chemie: tussen Rutte en vice-premier Asscher, tussen Rutte en Samsom én 
tussen de kern van beide fractiebesturen. Tot deze week zaten er aan liberale zijde Halbe Zijlstra, 
vicefractievoorzitter Tamara van Ark en secretaris Ton Elias; aan PvdA-kant Samsom, vicefractievoorzitter Martijn 
van Dam en secretaris Roos Vermeij. Zij konden lezen en schrijven met elkaar en lachten vaak de frustraties weg 
die tijdens het politieke handwerk de kop kunnen opsteken in de samenwerking. 

Maar in dat gezelschap is deze week iets misgegaan. Vermeij neemt op eigen verzoek de zware portefeuille 
arbeidsverhoudingen van Hamer over. Daarom stapt zij uit het fractiebestuur. Gevolg: een vacature. Kamerlid Attje 
Kuijken was de kandidaat van wie de PvdA-top in overleg met de VVD-top zei: zij wordt de opvolger van Vermeij. 
Zij werd het echter niet, want in de PvdA worden zulke dingen democratisch besloten. Ook veteraan Khadija Arib, al 
zestien jaar Kamerlid, stelde zich vorige week onverwacht kandidaat. Zij geldt als vertegenwoordiger van de 
linkervleugel in de PvdA en wat meer is: zij behoort tot het deel van de fractie dat mort over de effecten van de 
samenwerking met de VVD. 

Dinsdag won zij de interne verkiezing in de fractie en daar worden ze in de VVD nerveus van. Daar houden ze niet 
van zulke verrassingen. Sterker: in de VVD kunnen ze zich niet eens voorstellen dat 'hun' kandidaat voor een 
positie in de fractietop zo'n stemming zou verliezen. Daar stelt men zich de vraag: hoe zit het met het gezag van de 
PvdA-leider als zoiets kan gebeuren? Is de PvdA, die zo beroerd in de peilingen staat, nu echt aan het muiten 
tegen Samsom? 

Zover willen PvdA-Kamerleden donderdag niet gaan. Wel tonen diverse fractieleden zich 'erg tevreden' dat ze met 
Aribs verkiezing een signaal hebben afgegeven. Feit is dat Arib - zeer begaan met vreemdelingenzaken, een van 
de achilleshielen in de coalitie - vanaf nu in het coalitieberaad wekelijks zaken moet doen met de rechtse 
houwdegen Elias. Samen zitten zij al langer in het presidium van de Tweede Kamer en volgens betrokkenen 
hebben zij daar 'absoluut geen chemie' .De VVD vreest dan ook dat er spanningen van gaan komen en doet geen 
moeite meer om dat te verbergen. De Telegraaf snoof donderdag voor de tweede keer in een half jaar uit de VVD 
op dat men zich daar over meer dingen zorgen maakt. 

Want hoe zit het eigenlijk met die uittocht van het team waarmee Samsom de verkiezingen won? Kort voor de 
zomer vertrok politiek secretaris Simon den Haak, die zelfstandig communicatieadviseur wordt. Nu gaat Samsoms 
woordvoerster Saar van Bueren met Eurocommissaris Frans Timmermans naar Brussel. Speechschrijver Hayte de 
Jong wordt lobbyist bij Heineken. Dat allemaal in korte tijd, en een half jaar voor de statenverkiezingen. Vraag van 
de VVD: kan Samsom zonder de mensen die hem in 2012 transformeerden van emotionele actievoerder tot 
beheerste campagnevoerder? 

En dan is de VVD nog niet klaar met de klachtenlijst: de liberalen signaleren ook dat de afspraken met Samsom in 
het eerste jaar meer overeind stonden dan nu het geval is. Het schuift; PvdA-Kamerleden die avonturieren en niet 
zeker zijn van terugkeer op de volgende kandidatenlijst, willen zichtbaarder worden en morrelen aan het 
regeerakkoord. Voorbeelden willen de liberalen niet geven maar ze vinden dat er de laatste tijd veel moet worden 
'gladgestreken' door Rutte, Asscher, Zijlstra en Samsom. 'De PvdA is zielig en vindt dat zij geholpen moet worden', 
aldus een liberaal. 

Op de achtergrond spelen de statenverkiezingen van maart een grote rol, wordt ook in de PvdA erkend. Als de 
PvdA dan niet veel zetels meer kan leveren in de Eerste Kamer, is ze per definitie een minder interessante 
coalitiepartner. Dan lonkt voor de VVD steeds nadrukkelijker het alternatief over rechts, met CDA en D66. 

Verder vragen PvdA'ers zich donderdag vooral af wie toch de VVD'ers zijn die al die lelijke dingen zeggen in de 
pers. Het zijn taferelen die zich doorgaans alleen afspelen in een coalitie die aan het opbranden is. Taferelen ook 
die Samsom en Zijlstra twee jaar lang zo vakkundig buiten de deur wisten te houden. 
 
Graphic

 
Diederik Samsom in september 2012 met het campagneteam waarmee hij de verkiezingen won: Saar van Bueren, 
Hayte de Jong en Simon den Haak. Ze zijn alle drie naar elders vertrokken.
Foto Martijn Beekman
Ton Elias
Foto Martijn Beekman
Khadija Arib
Foto Martijn Beekman
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Taxes + Taxation (93%); Justice Departments (88%); Politics (88%); Verdicts (83%); Government 
Departments + Authorities (77%); Resignations (71%); Refugees (67%); Trial + Procedure (65%); European Union 
(63%) 
 

Industry: Public Transportation (64%) 
 

Load-Date: October 2, 2014

 
End of Document





Turks parlement stemt voor ingrijpen in Syrië en Irak
de Volkskrant
3 oktober 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 6
Length: 572 words
Byline: VAN ONZE CORRESPONDENT REMCO ANDERSEN
Body


Het Turkse parlement heeft donderdag een motie aangenomen die het mogelijk maakt troepen naar Syrië en Irak te 
sturen om IS te bestrijden. Ook kan Turkije het luchtruim openstellen voor aanvallen van coalitievliegtuigen op IS. 
Tot voor kort was de Turkse hulp aan de anti-IS-coalitie vooral passief. Ankara bood logistieke en humanitaire 
steun, en beloofde haar grenzen beter te bewaken. Het gros van de buitenlandse jihadisten in Syrië kwam daar 
terecht via de grens met Turkije. 

De voornaamste reden voor de Turkse terughoudendheid was dat IS in de Iraakse stad Mosul 46 Turkse burgers 
gijzelde. Inmiddels zijn die vrij en het Westen oefent grote druk uit op Turkije om mee te doen aan de strijd tegen 
IS. 

Mogelijk zullen binnenkort Amerikaanse vliegtuigen opstijgen vanaf luchtmachtbasis Incirlik in Zuid-Turkije. Ook 
andere landen zouden vluchten kunnen uitvoeren vanuit Turkije. Officieel stond Turkije tot nu toe geen aanvallen 
op IS toe vanuit haar luchtruim, maar getuigen zagen zeker één maal straaljagers vanuit Turkije bombardementen 
uitvoeren in Syrië. 

Of Turkije daadwerkelijk troepen stuurt, zal afhangen van de wensen van de coalitiepartners en het gedrag van IS. 
Regeringspartij AKP pleit al enige tijd voor zogenoemde veilige enclaves op Syrisch grondgebied. In die veilige 
gebieden zouden vluchtelingen hulp moeten krijgen bij hun terugkeer, zodat de druk op Turkije vermindert. In 
Turkije bevinden zich ruim een miljoen Syriërs die het geweld in hun land zijn ontvlucht. Zo'n bufferzone kan alleen 
bestaan bij de gratie van een no-flyzone erboven en daarvoor is Amerikaanse hulp nodig. 

De voornaamste zorg van Turkije is bovendien de eigen stabiliteit, en ingrijpen in Syrië brengt de kans mee op 
repercussies van IS. Voor IS is Turkije een stuk makkelijker te raken dan New York of Londen. De grens is poreus, 
zodat Turkije als eerste coalitieland de toorn van IS zou kunnen voelen. 

Turkije ziet IS ook anders dan het Westen. Voor Ankara is IS het gevolg, niet de oorzaak van de problemen in het 
Midden-Oosten. Extremisme zoals dat van IS is volgens de Turken de consequentie van de jarenlange 
marginalisering van soennitische moslims door de grotendeels sjiitische regimes in Syrië en Irak. De Turkse 
premier Erdogan, zelf een soennitisch moslim, wil daarom dat ingrijpen tegen IS in Syrië wordt gekoppeld aan 
maatregelen om het vertrek van president Bashar al-Assad te bewerkstelligen. 

Bovendien vecht IS in Noord-Syrië tegen Koerdische milities die nauw verwant zijn aan de Turks-Koerdische PKK, 
staatsvijand nummer één voor Ankara. Turkije is bang dat ingrijpen tegen IS in Syrië de positie van de Koerden 
daar - en dus die van de PKK - versterkt. 

Tegelijkertijd dreigde PKK-leider Abdullah Öcalan gisteren de wapenstilstand met Turkije op te heffen als een 
massale slachtpartij plaatsvindt in Kobani, de Syrisch-Koerdische plaats op de Turkse grens die IS-strijders al 
weken belagen. Daarmee zou Turkije in hernieuwd conflict komen met Koerdische strijders. 

Ondertussen heeft Ankara te maken met een gijzeling in spé. Zo'n zestig Turkse elitesoldaten bewaken in Aleppo 
een stukje Turks grondgebied rondom de tombe van Suleyman Shah. Dat is de grootvader van sultan Osman I, de 
grondlegger van het Ottomaanse Rijk. Naar verluidt zijn IS-strijders de tombe genaderd, klaar voor de aanval. 
Gisteren waarschuwde Turkije's hoogste generaal dat het leger actie zou ondernemen als de Turkse militairen iets 
overkomt. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); European Union (73%); Terrorist Organizations (71%); Military Weapons 
(68%) 
 

Load-Date: October 2, 2014

 
End of Document





[Gala van de Nederlandse film NPO 2, 20.25 UUR Rech...]*
de Volkskrant
3 oktober 2014 vrijdag

 
Copyright 2014 De Persgroep Nederland BV All Rights Reserved
 
 
Section: V RTV
Length: 340 words
Body


Gala van de Nederlandse film 

NPO 2, 20.25 UUR 

Rechtstreeks verslag van de uitreiking van de Gouden Kalveren op het Nederlands Film Festival in Utrecht. 
Aanmodderfakker, Hemel op aarde en Nena maken kans op het Kalf voor Beste Film. A'DAM - E.V.A. 2, Hollands 
Hoop en Ramses zijn genomineerd voor Beste Tv-serie. 

College Tour 

NPO 3, 20.25 UUR 

Te gast is succes-dj Afrojack. Geboren in 1987 in Spijkenisse en inmiddels een 'global pop icon, ready to conquer 
the world', aldus The Hollywood Reporter. Sinds hij een wereldhit scoorde met Take Over Control (2011) brengt hij 
avond aan avond stampvolle clubs en concertzalen aan het dansen. 

Tomtesterom 

NPO 3, 21.25 UUR 

Tom Waes leest handleiding Conducting an Orchestra en wil zo - met wat oefening - proberen het Nationaal Orkest 
van België te dirigeren op een klassiek topevenement. Hoewel het boekje waarschuwt voor de Vijfde Symfonie van 
Beethoven ('every conductor's nightmare'), kiest Waes juist dat stuk voor zijn debuut. 

Alleen Elvis blijft Bestaan 

CANVAS, 22.40 UUR 

Thomas Vanderveken ontvangt de veelzijdige Bent van Looy, frontman van Das Pop, succesvol soloartiest, 
drummer bij de gebroeders Dewaele, een anonieme Vlaamse migrant in Parijs, coach bij The Voice en ontwerper 
en stijlicoon. Ze bespreken, à la Zomergasten, twaalf door Van Looy gekozen film- en tv-fragmenten. 

The Graham Norton Show 

BBC 1, 23.35 UUR 

Kijk eens wie we daar hebben: Hugh Grant. De Britse acteur is voor het eerst sinds tijden weer te zien in een 
romantische komedie, The Rewrite, en komt er graag over vertellen. Daarnaast zijn ook actrice Emma Thompson 
en acteur Luke Evans te gast. Lenny Kravitz verzorgt de muziek. 

Nooit meer slapen 

NPO RADIO 1, 00.00 UUR 

Nooit meer slapen is aanwezig bij de laatste try-out van Shoot The Messenger, een voorstelling van Sarah 
Moeremans, met muziek van Eefje de Visser, over roddelen als sociaal noodzakelijk bindmiddel. Daarnaast een 
gesprek met Bonnie Doets over haar dans in Icons, de nieuwe voorstelling van het Scapino Ballet. 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (61%); Music (61%) 
 

Industry: Entertainment + Arts (94%) 
 

Load-Date: October 2, 2014

 
End of Document





Spanning in PvdA-fractie over Arib
de Volkskrant
4 oktober 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 696 words
Byline: VAN ONZE VERSLAGGEVERS JAN HOEDEMAN, REMCO MEIJER
Body


De benoeming van Khadija Arib tot fractiesecretaris is omstreden: de OR van 75 medewerkers was tegen, de 
fractie negeerde dat. 
De verkiezing afgelopen dinsdag van het Kamerlid Khadija Arib tot fractiesecretaris leidt tot snel oplopende 
spanningen in de Tweede Kamerfractie van de PvdA. Dit blijkt uit interne correspondentie, in het bezit van de 
Volkskrant. De ondernemingsraad, die ongeveer 75 fractiemedewerkers vertegenwoordigt, gaf de eigen Tweede 
Kamerleden schriftelijk een negatief stemadvies voor Arib, omdat zij niet met personeel zou kunnen omgaan. Dat 
advies is door een meerderheid van de fractieleden in de wind geslagen. 

Aribs mogelijke verkiezing leidde tot grote ongerustheid in de ondernemingsraad (OR) van de Stichting 
Ondersteuning Tweede Kamerfractie PvdA (SOT), waar al het personeel onder valt. In een maandag verstuurde 
brief klaagt het personeel dat Arib 'met meerdere medewerkers een slechte werkrelatie heeft gehad'. Volgens de 
OR is zij daarom 'niet geloofwaardig' als fractiesecretaris, een functie waarin zij ook de personeelszaken moet 
doen. 'Ze heeft zich onhebbelijk, autoritair en onaangenaam gedragen', licht een fractiebron toe. 

Eerder liepen de spanningen zo hoog op dat Arib uit de SOT werd gezet. Alle Kamerleden hebben via de stichting 
hun personeel ondergebracht in een collectieve regeling, Arib is de enige die een tijdlang individueel haar eigen 
personeel heeft aangenomen. Zij is inmiddels wel weer in het collectief teruggekeerd, maar daarvoor moesten heel 
wat plooien worden gladgestreken. 

De verkiezing van Arib tot secretaris verraste eerder deze week de partijtop én coalitiepartner VVD. 
Fractievoorzitter Diederik Samsom sprak geen openlijke voorkeur uit voor een van de twee kandidaten, Arib en 
Attje Kuijken, maar gaf eerder in politiek overleg met de VVD aan dat hij rekende op Kuijken. Bij de VVD gold zij als 
een goede counterpart voor de fractiesecretaris van de liberalen, Ton Elias. 

Maar afgelopen dinsdag werd de strijd om de zware post van fractiesecretaris tussen Kuijken en Arib beslecht in 
het voordeel van de laatste. Dat leidde tot openlijk gefrons bij de VVD - die vreest dat de linkervleugel van de PvdA 
oprukt- en, naar nu blijkt, ook leidt tot interne onrust in de PvdA-fractie. 

PvdA-fractieleden die voor Kuijken waren, zijn boos op hun collega's die voor Arib hebben gestemd. 'Zij mopperen 
over Diederik en hun eigen slechte portefeuilles. Laat ze eerst eens wat van hun portefeuilles maken!', zegt een 
Kamerlid. 

Zij vermoeden bovendien dat via Arib een al langer sluimerend conflict wordt uitgevochten tussen de partijtop en 
het grote allochtone deel van de fractie. In het kabinet noch in de fractietop waren de allochtonen tot nu toe 
vertegenwoordigd, terwijl de partij een sterke migrantenachterban heeft. 

Het issue duikt regelmatig op in de fractievergaderingen. Tien PvdA-Kamerleden zijn allochtoon, al zijn zij geen 
gesloten front. Maar, zegt een andere PvdA-parlementariër, waar gaat het nou helemaal om: 'Heb je een etnische 
agenda of een sociaal-democratische?' 

Dat de fractie ondanks het negatief stemadvies van het personeel toch in meerderheid voor Arib stemde, wordt 
door ingewijden onder meer toegeschreven aan dat allochtone ongenoegen. Ook zou de brief averechts hebben 
gewerkt. Kuijken kreeg hiermee het stempel de voorkeur te hebben van de fractieleiding, die in het bestuur van de 
SOT ruim vertegenwoordigd is. Bovendien verzuimde de OR met de twee kandidaten te spreken. 

Om verdere onrust te voorkomen vaardigde de fractietop vrijdagmiddag een spreekverbod uit. Kamerleden mogen 
niet meer over de kwestie spreken met de pers. Arib kon vrijdagmiddag niet reageren. Zij liet slechts weten dat de 
batterij van haar telefoon bijna leeg was. 

Een woordvoerder van de fractie zei: 'Het is een interne kwestie waar we verder niet op ingaan.' Vrijdagavond werd 
duidelijk dat Arib evenwel Personeel en Organisatie in portefeuille houdt, maar dat fractiemedewerkers met een 
probleem zich bij andere fractiebestuursleden kunnen melden. 
Ze heeft zich onhebbelijk, autoritair en onaangenaam gedragen (Bron in PvdA-fractie) 
Heb je een etnische agenda of een sociaal-democratische? (Parlementariër PvdA) 
 
Graphic

 
Khadija Arib praat met fractieleider Diederik Samsom in de Tweede Kamer.
Foto Peter Hilz
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Justice Departments (94%); Politics (89%); Taxes + Taxation (84%); Political Parties (75%); Trial + 
Procedure (73%); Government + Public Administration (68%); Health Care Facilities (63%); Psychiatry (63%); 
Tobacco + Health (63%); Tobacco Regulation + Policy (63%); Corrections (61%) 
 

Industry: Public Transportation (62%) 
 

Load-Date: October 3, 2014

 
End of Document





Met vluchtelingen gaat het niet goed, ziet Ploumen
de Volkskrant
4 oktober 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 588 words
Byline: VAN ONZE VERSLAGGEEFSTER NATALIE RIGHTON
Body


Reportage - Minister in Irak 
Haar bezoek aan Irak moet onderstrepen dat Neder-land meer doet dan bommen gooien op IS. 
Terwijl minister Jeanine Hennis (Defensie) vrijdag liet weten dat de Nederlandse F-16's mogelijk al dit weekend in 
actie komen, was haar collega Lilianne Ploumen (Ontwikkelingssamenwerking) in Irak om te spreken met 
vluchtelingen die met angst en beven het geweld en de strenge winter tegemoet zien. 

Ploumen, die vandaag weer vertrekt en enkele Nederlandse journalisten liet meereizen, is het eerste kabinetslid dat 
in Irak is sinds Nederland heeft besloten om terreurbeweging IS daar actief te gaan bestrijden met luchtaanvallen 
door F-16's. 

Het bezoek van de PvdA-minister moet onderstrepen dat Nederland niet alleen bommen gaat afwerpen om IS te 
vernietigen, maar ook humanitaire hulp geeft aan de circa 1,8 miljoen ontheemden in Noord-Irak. Terwijl 
regeringspartij VVD bij monde van Kamerlid Han ten Broeke donderdag nog benadrukte dat Irak 'geen 
opbouwmissie' wordt, wil Ploumen juist 'met eigen ogen zien hoe de opvang van honderdduizenden ontheemden is 
geregeld en hoe het hen vergaat'. 

Dat ziet er op het eerste gezicht niet al te best uit. De vermoeid uitziende christelijke vluchteling Andy Abbot (22) 
slaapt net als ruim 1.500 anderen sinds twee maanden in een tent naast de St.-Joseph Kerk in de Iraaks-
Koerdische stad Erbil. Er zijn dekens, ja, maar net te weinig voor de vele lijven. Even verderop logeren tientallen 
families in een nog niet afgebouwde flat. Een penetrante urinelucht dringt in de neusgaten. Plastic zeilen vormen 
provisorische afscheidingswanden tussen gezinnen die tot voor kort nog in een normaal huis woonden in de stad 
Karakosh. 'Ik was verpleegster', zegt een vrouw beduusd. 'Totdat IS-strijders kwamen en ons verjaagden met 
geweervuur.' 

'De hulpverlening is nog niet goed georganiseerd, vluchtelingen zitten versnipperd door de stad heen', heeft 
Ploumen even daarvoor uitgelegd. Vooral de winter baart zorgen. Het vriest en regent dan hard in Irak. Hoe blijven 
al die mensen warm? Hoe krijgen ze genoeg te eten? 

Nederland draagt dit jaar ruim 17 miljoen euro bij aan instanties zoals de Verenigde Naties om de hulp op orde te 
krijgen. Zij bouwen momenteel 27 vluchtelingenkampen in Noord-Irak en hopen de ontheemden daar nog voor de 
winter in te krijgen. 

'Ik ben erg bezorgd over de winter', zegt vluchteling Andy echter. 'We hebben een dak boven ons hoofd nodig 
voordat het gaat vriezen.' Als dat niet kan in de stad Erbil waar hij nu is, dan wil hij graag terug naar huis in 
Karakosh, waar nu vermoedelijk IS-strijders slapen in zijn bed. 'Geef ons wapens en we bevrijden onze eigen stad 
weer. Ik ben pas 22 jaar, ik kan goed vechten. Ik was hiervoor ook soldaat.' Mannen die hem omringen knikken 
heftig. 

Deze Koerdische vluchtelingen willen graag wapens van Nederland, zeggen ze in koor. Luchtaanvallen van 
Nederlandse F-16's op IS-strijders zijn ondertussen zeer welkom. 'Hartelijk dank daarvoor', zegt Andy. Anderen zijn 
pessimistischer. 'We horen op de radio over die luchtaanvallen van internationale militairen. Maar waar zijn ze dan? 
Ik zie ze niet.' Een klein meisje in een paars T-shirt dringt zich naar voren in de groep en zegt: 'Ik wil zo graag naar 
huis.' 

Hoewel schrijnend, is de situatie van de christelijke vluchtelingen in de stad Erbil vermoedelijk nog beter dan die 
van ontheemden elders in het land. Ploumen trekt vandaag verder door Irak. 
Geef ons wapens en we bevrijden onze eigen stad weer. Ik kan goed vechten (Andy Abbot christelijke vluchteling) 
 
Graphic

 
Minister Ploumen met vluchtelingenkinderen in de St. Joseph Kerk in de Iraaks stad Erbil.
Foto ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Terrorist Organizations (71%) 
 

Load-Date: October 3, 2014

 
End of Document





Wantrouwen hoort erbij
de Volkskrant
4 oktober 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 1847 words
Byline: SAID EL HAJI
Body


Moslims relativeer, het kan veel erger 
De onrust in de islamitische wereld veroorzaakt wantrouwen jegens moslims. Vervelend, vindt Said el Haji, maar 
hou op erover te klagen. Het is nou ook weer niet als de klopjacht op communisten in de VS. 
Als dromer sla ik alle pestkoppen in elkaar. Ik geloof dat ik dat kan, omdat ik speciale krachten bezit. Toch lekt alle 
kracht en onverschrokkenheid die ik in mijn verbeelding aan de dag leg weg wanneer ik daadwerkelijk oog in oog 
met hen sta. Dat is me niet één of twee keer gebeurd, maar vele keren over meerdere jaren. Ik snap niet waarom 
het in het echt zoveel moeilijker is om de gebeurtenissen naar mijn hand te zetten. Waarom ben ik niet de heer en 
meester die ik in mijn zelfgeschapen wereld wél ben? Het duurt lang voordat ik me erbij kan neerleggen dat er een 
kloof bestaat tussen waan en werkelijkheid. 

Hard te moeten ontwaken uit een fantastische droom kan pijnlijk zijn. 

Maar het is niet alleen aan dromerige kinderen voorbehouden om met de werkelijkheid te worstelen. We vrezen 
allemaal weleens voor de ongeldigheid van onze rooskleurige inbeeldingen en voor de teloorgang van het 
zoveelste verzonnen paradijs. 

We zagen het bij de moord op Pim Fortuyn in de vrees die er bestond dat de moordenaar misschien een 
allochtoon was. Als de dood waren we dat met die aanslag het laatste restje vertrouwen in de gedroomde 
multiculturele samenleving verloren ging. Toen de moordenaar een dierenactivist van Hollandse bodem bleek te 
zijn, waren velen opgelucht. 

Bang werden we weer met de moord op Theo van Gogh. En toen Geert Wilders zijn film Fitna aankondigde. En ook 
toen diezelfde dekselse Wilders voor een volle zaal stond en riep dat hij minder Marokkanen wilde. Hoewel het om 
twee verschillende angsten gaat, aan de ene kant de angst voor toenemende verwijdering tussen 
bevolkingsgroepen en aan de andere kant de angst voor identiteitsverlies, terreur en wanorde, is in beide gevallen 
sprake van een worsteling met waan en werkelijkheid. De droom die het land van 'vijftien miljoen mensen op dat 
hele kleine stukje aarde' jarenlang bijeen leek te houden, die van vrede, veiligheid en verdraagzaamheid, is te 
rooskleurig gebleken. 
We eisen bevestiging 
Natuurlijk, er zijn er die vinden dat de dreiging van islamitisch geïnspireerde terreur ons alleen maar wordt 
aangepraat. Zoals er ook zijn die vinden dat moslims worden betutteld om hun religieuze overgevoeligheid. Maar 
het valt niet te ontkennen dat we leven in een tijd van dreiging, angst en wantrouwen. Daardoor neemt ook de druk 
op mensen toe om zich uit te spreken, kleur te bekennen en te veroordelen. We zijn bang en willen, nee eisen 
bevestiging. 

Deze nieuwe wereld is op 11 september 2001 geïnstigeerd door Al Qaida en wordt dertien jaar later in stand 
gehouden door aan die organisatie verwante terreurgroepen. Ze zijn verwant omdat ze vechten voor hetzelfde doel: 
islamitische wereldheerschappij. Met hetzelfde middel: gewelddadige jihad. Toen gekaapte vliegtuigen zich in 
Amerikaanse wolkenkrabbers boorden en bij miljoenen mensen de angst om het hart sloeg, wisten we toch 
allemaal dat de wereld nooit meer dezelfde zou zijn? Welnu, in die wereld verkeren wij. Het enige dat nu simpelweg 
gebeurt, is dat we de implicaties daarvan beginnen te beseffen. 

Vorige maand schreef Vluchtelingen-Organisaties Nederland een alarmerende brief aan de regering om serieus 
werk te maken van het aanpakken van jihadisten. 'Voor ons vormt dit onderwerp al enige tijd topprioriteit vanwege 
de ontwikkelingen in onze herkomstlanden (o.a. Irak, Afghanistan, Somalië, Soedan, Syrië en Koerdistan), de 
ontwikkelingen in Nederland en de wederzijdse beïnvloeding ervan. We omarmen dan ook een krachtige aanpak, 
zoals u die lijkt voor te staan.' En: 'De problematiek rond jihadisme beperkt zich niet tot een aantal mensen dat naar 
Syrië of Irak afreist. De problematiek start bij de ideologie die nu voet aan de grond begint te krijgen, in Nederland 
en in andere Europese landen. (...) Als organisatie waarvan de achterban voor ruim 80 procent uit moslims bestaat 
en waarvan de achterban uit landen komt waarin allerlei bewegingen van de politieke islam het scepter zwaaien, 
hebben we ervaring met de manier waarop een dergelijke ideologie de huiskamers binnendringt.' 

Dit is geen paniek zaaien, maar het heldere signaal van een instelling die haar verantwoordelijkheid neemt. Een 
regering die dan achterover leunt of uit lamlendigheid niets onderneemt, bijvoorbeeld uit vrees voor terroristische 
aanslagen, is een waardeloze regering. 

'Je bent met ons of je bent met de terroristen.' Het was Bush jr. die aan de vooravond van de tweede Irak-oorlog 
het lef had om zoveel loyaliteit te eisen. Niet iedereen kon het waarderen. Ik ook niet. Ik vermoedde dat hij alleen 
maar Bin Laden en zijn mujahedin in de kaart speelde. Immers, het was een bevestiging van de tweedeling van de 
wereld in gelovigen en ongelovigen. Maar, vind ik nu, die cowboy had gelijk. Er zat niks anders op dan een eigen 
dichotomie op te werpen: met of tegen het Westen. Want er leven heel wat moslims in westerse landen. Dat maakt 
deze landen zo verrekte kwetsbaar. Jihadisten hebben dat maar al te goed door. Keer op keer spelen ze in op het 
sentiment dat het Westen de oorlog zou hebben verklaard aan de islam en de moslims, in de hoop zo de moslims 
wereldwijd te mobiliseren tegen het ongelovige gevaar, het zionistisch complot, de morele leegte van het 
kapitalisme, enzovoort. En wie zich tegen hen keert, zal het ontgelden met aanslagen, of de angst daarvoor. 
Angstige samenlevingen 
Of we het nou willen of niet, moslims worden hierop aangekeken. In tal van niet-islamitische landen waar ook 
moslims leven, zullen ze worden gewantrouwd. De roep om zich uit te spreken zal blijven klinken. Waarom? Dat is 
nu eenmaal de dynamiek van angstige, bedreigde samenlevingen. 

Kijk naar de Amerikaanse klopjacht op communisten aan het begin van de Koude Oorlog. De Democraten en de 
Republikeinen wedijverden in hun streven om tegemoet te komen aan de groeiende angsten van conservatieven 
en anticommunisten. Door beide partijen werden loyaliteitsrapportages ingevoerd en werd geprobeerd burgers met 
linkse sympathieën onschadelijk te maken, bijvoorbeeld door ze hun werk en inkomen af te nemen of door ze 
gevangen te zetten. Beroemde slachtoffers van dit paranoïde beleid waren Charlie Chaplin, Albert Einstein en 
Thomas Mann. Toneelschrijver Arthur Miller wijdde er het toneelstuk The Crucible aan. Hij zag duidelijke 
overeenkomsten in de manier waarop ooit vermeende heksen werden opgejaagd en zonder proces geëxecuteerd 
en de in zijn ogen haast Middeleeuwse klopjacht op Amerikaanse burgers. 

Het is vanzelfsprekend dat spanningen tussen moslims en niet-moslims toenemen nu islamitisch geïnspireerde 
krachten inspelen op antiwesterse sentimenten onder moslims. Het is vooral dit inspelen op en de â ' reëel 
bestaande â ' ontvankelijkheid voor antiwesterse sentimenten onder moslimjongeren waardoor het wantrouwen 
tegenover moslims toeneemt. Dat dit wantrouwen als mogelijk effect heeft dat jihadisten in spé de wapens 
oppakken, is precies waar die terroristen op uit zijn. En dat de druk vanuit de ontvangende landen om afstand te 
nemen dan ook weer groter wordt, is een voorspelbare en vooralsnog alleszins beschaafde reactie. Het is zelfs te 
prijzen dat westerse landen sinds 9/11 niet zijn overgegaan tot rigoureuzer maatregelen dan een kamp als dat van 
Guantánamo Bay. 

Ja, ik weet dat ik hier ver ga. Alsof ik heksenjachten verheerlijk. Maar ik wil slechts realistisch zijn. De recente 
geschiedenis kent voorbeelden van veel draconischer repercussies. 

Zo werden vlak na de aanval op Pearl Harbor in 1941, die ervoor zorgde dat de Verenigde Staten wel aan de 
Tweede Wereldoorlog móesten meedoen, zo'n 120 duizend Japanners en Amerikanen van Japanse afkomst 
gedwongen om in kampen te leven. Ze moesten een 'loyalty questionnaire' invullen waarmee ze officieel afstand 
namen van de Japanse keizer en trouw zwoeren aan de VS. De schrijver John Okada heeft deze geschiedenis 
gevangen in zijn aangrijpende roman No-no boy (1957). In dit boek worstelt de hoofdpersoon na twee jaar in een 
interneringskamp te hebben gezeten en ook nog eens twee jaar in een staatsgevangenis vanwege het weigeren 
van dienstplicht, met het vinden van zijn plek in de Amerikaanse samenleving. Tegelijkertijd worstelt hij met 
gevoelens van uitsluiting door de eigen gemeenschap, die hem stilzwijgend verwijt dat hij niet gewoon in het leger 
is gegaan of trouw zwoer aan het nieuwe thuisland. 

Helaas is dit boek niet vertaald. De thematiek is nog altijd erg actueel en universeel en in Nederland weten we 
weinig van deze geschiedenis. Moslims en mijn mede-Marokkanen zou ik met de inhoud van dit boek een hart 
onder de riem willen steken. Want het geeft heel goed weer hoe een grootmacht ook weleens gedwongen is om 
een gevaarlijk spel te spelen, met alle tragische gevolgen van dien voor het individu. 

Een rigoureuzer voorbeeld dan de internering van Japanse Amerikanen is de genocide op het Armeense volk door 
de Ottomanen aan het begin van de twintigste eeuw. Opeenvolgende sultans en pasja's decimeerden via pogroms 
en moord gaandeweg de Armeniërs, omdat ze geen volk duldden dat hun droom van een groot en aaneengesloten 
Turks rijk zou kunnen dwarsbomen. 

En juist ook de verdrijving van religieuze minderheden door Islamitische Staat nu kan in dit licht worden bezien. 
Koerden, christenen en yezidi's worden er in de eerste plaats opgejaagd omdat de vrees bestaat dat ze zich tegen 
het gedroomde kalifaat keren. Zulke zwakke schakels in een utopisch rijk dat nog in wording is, worden niet 
getolereerd. Bovendien geeft de organisatie zo de ondubbelzinnige boodschap af dat alleen absolute loyaliteit goed 
genoeg is. 

Met deze voorbeelden in het achterhoofd kan geen weldenkend mens volhouden dat de Nederlandse overheid de 
moslims onderdrukt, zoals jihadisten willen doen geloven. Het is slachtoffergedrag in zijn stuitendste vorm. Wie 
zoveel medelijden met zichzelf en zijn geloofsgenoten koestert, is niet verwend maar verdorven. 
De twijfel blijft 
Zal het wantrouwen tegenover moslims verdwijnen als ze voortaan massaal afstand nemen van de zoveelste 
weerzinwekkende aanslag op de menselijkheid van de zoveelste weerzinwekkende islamitische terreurbeweging? 
Nee, al zal er wel een zalvende werking van uitgaan. Maar het is vooral een gegeven: er zit voor moslims én niet-
moslims weinig anders op dan te accepteren dat zolang de islamitische wereld in de onrust verkeert waarin zij 
verkeert, er getwijfeld zal worden aan de loyaliteit van moslims. De mate waarin dat in Nederland gebeurt, is 
vooralsnog een relatief lage prijs om te betalen. 

Ik weet dat het geen ideale positie is om in te verkeren. Natuurlijk zou ik het liefst willen dat we van zonsopgang tot 
zonsondergang met elkaar dansen en zingen en de schoonheid van de wereld bewieroken in eeuwige kunst en 
poëzie. Maar de wereld is nu eenmaal geen paradijs. 
Het is zelfs te prijzen dat westerse landen sinds 9/11 geen rigoureuzere maatregelen namen dan een kamp als 
Guantánamo Bay 
 
Graphic

 
Gees Voorhees
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Muslims + Islam (94%); Religion + Spirituality (82%) 
 

Load-Date: October 3, 2014

 
End of Document





Filmtips
de Volkskrant
4 oktober 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund; Blz. 71
Length: 397 words
Byline: KEVIN TOMA
Body


The A-team 
(Joe Carnahan, 2010) 
Zaterdag, RTL 5, 20.00 uur 

Filmremake van de jaren 80-cultserie, waarin de helden van toen in Irak de huurlingen van Black Forest tegen het 
lijf lopen, die graag moorden om het geld. Deze types zorgen ervoor dat onze vier helden veranderen van 'het 
sterkste wapen' van het leger in gezochte criminelen. B.A., Face, Murdock en Hannibal proberen vervolgens hun 
naam te zuiveren. Kogelregens, explosies en andere beelden van algehele destructie zorgen voor twee prettige 
uurtjes krankzinnige chaos. 
In het niets 
(Daniel Bruce, 2013) 
Zaterdag, NPO 2, 23.25 uur 

Een verhaal over een asielzoeker en een meisje dat hem nieuwe levensvreugde bezorgt - dat kan al snel 
zoetsappig worden, maar dat is In het niets niet. De film, over de illegalen die zijn overleden tijdens de 
Bijlmerramp, begint meteen bij het drama: hoe zoek je een slachtoffer zonder papieren? Van wie je de achternaam 
niet eens weet? Met de geprezen Burkinees-Noorse acteur Issaka Sawadogo als de Ghanese immigrant Aggy, die 
de 12-jarige Nina (Lulu Veen) onder zijn hoede krijgt. 
Amnesia 
(Martin Koolhoven, 2001) 
Zaterdag, NPO 2, 00.20 uur 

Het speelfilmdebuut van Koolhoven (Oorlogswinter) zit vol tegenstellingen. De zeer verschillende tweelingbroers 
Alex en Aram (2x Fedja van Huêt) delen een geheim, en hun reünie in het ouderlijk huis verloopt desastreus. Het 
scenario voelt topzwaar, de verhouding tussen drama en humor stroef, maar je proeft Koolhovens stilistische 
capaciteiten en zijn vermogen acteurs tot grote prestaties te brengen. 
Babe 
(Chris Noonan, 1995) 
Zondag, NPO 3, 15.30 uur 

Het biggetje Babe wordt op de markt gekocht door boer Hoggett (James Cromwell). Eenmaal op de boerderij 
ontwikkelt hij een brandende ambitie: hij wil herdershond worden. Onverwachte bioscoophit, mede door de knappe 
special effects en de (in de Engelstalige versie) perfect gecaste stemmen. Gebaseerd op het boek The Sheep-Pig 
van de Britse jeugdboekenschrijver Dick King-Smith. 
Full Metal Jacket 
(Stanley Kubrick, 1987) 
Zondag, FOX, 22.00 uur 

Pas zeven jaar na het succesvolle The Shining kwam Kubricks Vietnamfilm Full Metal Jacket uit. Hoewel niet 
iedereen enthousiast was over de wat onevenwichtige productie, heeft Kubricks reputatie als geniale perfectionist 
er niet onder geleden. Vooral het eerste deel, waarin een groep soldaten wordt gedrild tot meedogenloze 
vechtmachines, is indrukwekkend. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (94%) 
 

Industry: Movie Industry (90%); Entertainment + Arts (80%); Broadcasting Industry (74%) 
 

Load-Date: October 3, 2014

 
End of Document





Requiem voor het plan
de Volkskrant
4 oktober 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 29
Length: 937 words
Body


Vrij zicht Martin Sommer 
Krimpend Almere bewijst hoe moeilijk omgaan met een ongewisse toekomst is. 
Op weg naar Almere neem ik de A1 richting het Gooi. De snelweg ligt overhoop, hij moet naar tien rijstroken. Dat 
ziet er drastisch uit, terwijl groeistad Almere intussen krimpt. Wordt hier een snelweg gebouwd voor een toekomst 
die er wellicht niet gaat komen? Ik heb afgesproken met Maarten Pel, directeur van woningcorporatie De Alliantie. 
Hij heeft telefonisch al geprotesteerd: die snelweg is nodig vanwege het fenomeen dat Almerestress heet. 
Almeerders hebben weinig tijd. Wie getrouwd is, werkt met zijn tweeën voor de hypotheek. In de ochtend moeten 
gauwgauw de kinderen naar de opvang, want daarna wacht de file. In de avond het omgekeerde. Weer file. 
Vandaar die stress en die tien rijstroken. 

Hoe dat zij, het gaat om de plangedachte. Elke fietstegel in Nederland is veertig jaar vooruit bedacht en gewogen. 
Zo ook die snelweg. Er zijn domweg teveel contracten getekend met te veel partijen om nog aan te passen. Drie 
weken geleden waarschuwde het Planbureau voor de Leefomgeving de gemeenten: niet te veel bouwen, dan raak 
je in moeilijkheden. De waarschuwing gold niet voor de Randstad maar sinds dit jaar blijkt zelfs groeistad Almere te 
krimpen. Nog maar drie jaar geleden kon Almere uitzien naar 350 duizend inwoners. Maarten Pel merkt meteen op 
dat Almere niet zo'n goede naam heeft in Amsterdam. Maar ondanks de krimp wonen er momenteel wel 200 
duizend tevreden mensen in Almere. Er is wel wat tot stand gebracht. 

Zeker, Almere is dé vrucht van de plangedachte. Maarten Pel laat Almere Haven zien, de oudste kern. Er is een 
havenkom met terrassen, de zon schijnt, aan de overkant zie je de kerktoren van Naarden. Het moest gaan lijken 
op de vissersstadjes langs het IJsselmeer. In reactie op de zakelijkheid van de Bijlmer - óók planning - zou de 
homo Almericus het gezellig krijgen, met laagbouw en een grachtje. Maarten Pel merkt op dat de gracht een 
betonnen bak is, dus bij lekkage meteen door het gemaal wordt leeggepompt. Kenmerkende bouw uit de jaren 
tachtig, toen rechte hoeken verboden waren. De rente was hoog dus je kunt ook zien dat het allemaal op een 
koopje moest. En nu, na ruim dertig jaar, is Almere Haven eigenlijk versleten. 

Hoe het verhaal verder ging, is bepaald niet van tevoren bedacht. Radicale plannen zijn ook radicaal in hun 
gevolgen. De oude kern werd leeggezogen door de buitenschil van Almere. Wie geld heeft, koopt een nieuw huis in 
het groen. Onderwijl vergrijst, verarmt en krimpt Haven. Veel nieuwe Nederlanders, veel sociale huur. De 
gemeente bleef gefixeerd op 'Almere 2.0'. Er waren kaarten waarop de bestaande stad grijs was ingetekend, terwijl 
de nieuw te bouwen stadsdelen waren ingekleurd. Zo zuig je de stad leeg, zegt Pel. 

Hij moet met zijn woningcorporatie alle zeilen bijzetten om voorzieningen in stand te houden. Pleegt bescheiden 
verbeteringen aan huizen en straatmeubilair. De bibliotheek is net gered, het zwembad niet. Het oude kantoor van 
de Rijksdienst IJsselmeerpolders wordt opgeknapt maar nu even niet, vanwege asbest en een failliete aannemer. 
De sigarenboer naast de bouwplaats houdt de moed erin, zegt hij. Maar het moet niet te lang duren. 

Dit is in een notedop de omslag die Nederland moet maken. Geen Almere 2.0 maar beleidsontwenning. Wat 
moeten al die bestuurders, ambtenaren, architecten, bouwers en projectontwikkelaars. Niet alleen door de 
vergrijzing, maar ook doordat in een chaotische wereld de overzienbare toekomst steeds korter wordt. Dat is heel 
moeilijk voor Nederland, het walhalla voor de plansocialisten - niet noodzakelijk van socialistischen huize trouwens. 
Sinds de crisis maakt de bouw een koude sanering door. Acht miljoen huizen voor zeventien miljoen mensen, dat is 
eigenlijk wel genoeg. Maar in Trouw kun je lezen hoe gemeenten maar doorbouwen, in de ijdele hoop de lege 
gemeentekas nog een beetje te spekken. 

Voor Almere is die U-bocht dubbel lastig. Het hele apparaat is ingesteld op nieuwbouw. Ook psychologisch. Het 
idee van de schaalsprong is nog maar van vijf jaar geleden. De noordvleugel van de Randstad zou er een miljoen 
mensen bij krijgen. Zestigduizend woningen voor Almere. Doen we, zei toenmalig PvdA-wethouder Adri Duivesteijn. 
Maar dan wel met een directe verbinding over het IJmeer naar Amsterdam, plus honderdduizend banen erbij. Nu 
heeft niemand het meer over de IJmeerverbinding. Duivesteijn wilde in zijn nadagen als wethouder juist weg van de 
massaliteit: iedereen mag naar zijn eigen beeld en gelijkenis een huis bouwen. En Almere is aan de krimp. 

Wat brengt een kortere toekomst? Weg van de grote ideeën, aanpassen is het parool. Wat niet meer werkt, is het 
idee van een berekenbare toekomende tijd tot pakweg 2040. Dat geldt net zo goed voor duurzame energie als voor 
onderwijsvernieuwingen. Wat wel werkt, is even bescheiden als belangrijk. Luisteren naar de sigarenboer in Almere 
Haven. Ziet hij het nog zitten? De opdracht wordt niet spectaculaire nieuwbouw, maar het opknappen van een 
miljoen woningen uit de zogeheten bloemkoolwijken. Dat zijn de wijken met bielzen randen, verdwaalhofjes en 
autodrempels. Ook die wijken zijn aan het eind van hun latijn. 

Opwindend is het niet, voor wethouders met ambities of ministers of directeuren die hun geurvlag willen 
achterlaten. Dat vindt de opvolger-wethouder na Adri Duivesteijn in Almere ook. Hij heet Henk Mulder en hij heeft 
zojuist in een vraaggesprek met het blad Nul20 verteld dat hij niet wakker ligt van de krimp. Almere gáát voor 
zestigduizend woningen. Henk en ik spreken elkaar in 2040. 
Radicale ideeën zijn ook radicaal in hun gevolgen 
 
Graphic

 
De oudste kern...
Elke fietstegel is bedacht...
Adri wilde 100 duizend banen...
Foto Joost van den Broek / Vk
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Property + Housing Regulation + Policy (65%) 
 

Industry: Residential Property (94%) 
 

Load-Date: October 3, 2014

 
End of Document





Het beste om thuis te bekijken
de Volkskrant
4 oktober 2014 zaterdag

 
Copyright 2014 De Persgroep Nederland BV All Rights Reserved
 
 
Section: Sir Edmund
Length: 943 words
Byline: JORIS HENQUET EN JESSE HEIJNIS
Body


Weekendwijzer 
De 7 interessantste programma's dit weekeinde, van nostalgie over Idols op NPO 3 tot de wonderbaarlijke 
moesson op BBC 2. 
1. 3Doc: U kunt nog stemmen 
Zaterdag, NPO 3, 21.53 uur 

Herinnert u zich deze nog? Jim, Jamai, Dewi, Hind, Marieke, Yuli, Zosja, Joel, Bas en David stonden in 2003 met 
z'n tienen in de finaleronde van de allereerste Idols. Voor U kunt nog stemmen komen ze voor het eerst sindsdien 
allemaal samen. Om een liedje te zingen, maar vooral ook om terug te blikken op de impact van instant 
sterrendom. 

Joel wil het allemaal 'niet te dramatisch maken', maar ontpopt zich tot licht getraumatiseerde gangmaker van een 
uurtje boeiende emo-tv. De tranen vloeien rijkelijk als de ene na de andere ex-Idol zijn hart lucht over de prijs die 
destijds voor de roem werd betaald: Bas viel in een diep zwart gat en deed negen maanden niets anders dan bier 
drinken en tv-kijken, Hind pleegde roofbouw op haar familie en Dewi werd nog jarenlang aangegaapt, tot in de 
wachtkamer van de schuldsanering aan toe. 

Jamai, die in 2003 tot winnaar werd gekroond en sindsdien zonder al te veel kleerscheuren een plek in het 
showwereldje veroverde, gaat zich er bijna schuldig door voelen. 
2. Genesis: Together and Apart 
Zaterdag, BBC 2, 22.15 uur 

Een bijzondere reünie in deze nieuwe muziekdocumentaire: voor het eerst sinds 1975 zitten de vijf oorspronkelijke 
bandleden van Genesis weer bij elkaar. Phil Collins, Peter Gabriel, Tony Banks, Mike Rutherford en Steve Hackett 
halen onthullende herinneringen op aan het ontstaan van de Britse rockband, die grote successen zou gaan 
boeken in de jaren zeventig, tachtig en negentig. Maar steeds in andere samenstellingen, want veel leden stapten 
door de jaren heen uit de band. Ook begonnen veel van hen aan hun eigen carrière, met drummer/ zanger Phil 
Collins als het beroemdste voorbeeld. Hoe kijken de mannen nu terug op hun vroege Genesistijd? 
3. Van der Laan & Woe: Buutvrij 
Zaterdag, NPO 3, 22.35 uur 

Er daalde een sterrenregen neer over Niels van der Laan en Jeroen Woe, toen zij in februari 2013 in première 
gingen met hun vierde gezamenlijke cabaretvoorstelling Buutvrij. Van der Laan & Woe, ook bekend van het 
populaire tv-programma De Kwis, weten in deze vlotte en sterk geacteerde theatershow hun muzikaliteit te mengen 
met satirisch commentaar op de moderne samenleving. Zo komt er een hyperactieve social media-expert voorbij 
die alles duidt wat los en vast zit, en wordt een schuchtere politicus in een tv-studio onderworpen aan een potje 
levend galgje. Ondertussen keert steeds een oud Twents boertje terug, die de zaken heel wat nuchterder bekijkt. 
4. Opium 
Zaterdag, NPO 2, 22.35 uur 

Opium besteedt aandacht aan de grote overzichtstentoonstelling van de radicale Oostenrijkse filosoof, schrijver en 
architect Rudolf Steiner (1861-1925), in de Kunsthal in Rotterdam. Benno Tempel, directeur van het 
Gemeentemuseum Den Haag, bezocht de tentoonstelling en brengt verslag uit. In de studio voert Cornald Maas 
een gesprek met zangeres Liesbeth List en schrijfster Annemarie Oster over het maakproces van hun gezamenlijke 
theatervoorstelling Tandem. Er is muziek van zanger Alain Clark, en presentatrice Eva Jinek levert commentaar op 
het culturele nieuws van de week. 
5. Boeken 
Zondag, NPO 1, 11.20 uur 

Waarom verschillen de penissen van diersoorten toch zoveel? Dit is een van de prangende vragen die Menno 
Schilthuizen onderzoekt in zijn boek Darwin's Peepshow. Al jaren onderzoeken biologen de geslachtsorganen van 
allerlei organismen: van zeeslakken en aaskevers tot primaten en woestijnratten. De onderzoekers ontdekten dat 
geslachtsdelen, ook die van de mens, een belangrijke rol spelen in de evolutie van de soort, en daarnaast een 
revolutionaire kijk bieden op de ontwikkeling en het gedrag van diersoorten. 

Naast dit gesprek met Schilthuizen praat Wim Brands ook met Volkskrant-columnist Peter Middendorp over zijn 
boek Vertrouwd voordelig. De inmiddels al veelbesproken roman beschrijft het beslissende jaar van de 16-jarige 
puber Vincent Hensel, die met wisselend succes zijn afkomst (Drenthe) en omgeving (de Blokkerwinkel van zijn 
ouders) probeert te bevechten.  
6. Academie 
Zondag, NPO 2, 19.45 uur 

Wat maakt Nederland Nederland? Cultuurhistoricus en emeritus hoogleraar Historische Nederlandse Letterkunde 
Herman Pleij kan wel wat karaktertrekken verzinnen en vertelt onder andere over onze regelmanie (De Veluwe is 
een 'groot uitgevallen kerststukje', Madurodam bouwden we om wat overzicht te krijgen), onze hekel aan helden en 
onze vredelievendheid. Voor dat laatste hadden buitenlandse bezoekers een aardige verklaring: alles in Nederland 
is zo plat dat je je als misdadiger nergens kunt verbergen. 

Volgens Pleij hebben we vooral problemen met echte leiders: 'Het beste kun je struikelend het podium bereiken, 
met de verkeerde stropdas om en met je haar in de war. Iedereen moet denken: dat zou ik beter doen, dan heb je 
succes.' 
7. Wonders of the Monsoon 
Zondag, BBC 2, 21.00 uur 

De eerste aflevering van een vijfdelige natuurserie van de BBC, over de moesson. De reis begint in het noorden 
van Australië, waar aan het einde van het droge seizoen 300 duizend vleermuizen verkoeling zoeken bij de rivier en 
het aan de stok krijgen met krokodillen. Op Kersteiland zorgt de eerste moessonregen voor de volksverhuizing van 
miljoenen rode krabjes van het bos naar de zee. 

Kijk volgende maand vooral ook naar aflevering 4, Strange Castaways, waarin beelden voorbij komen van een 50 
cm lang, knalrood bloedzuiger-achtig beest dat een reuzenworm (70 cm) naar binnen slurpt. Het recent voor het 
eerste bestudeerde en nog naamloze monstertje werd gevonden rond berg Kinabalu in Borneo. 
 
Graphic

 
De deelnemers aan Idols.
Foto Frits de Beer
De deelnemers aan Idols in 2003.
Foto ANP
Penis van een krokodil.
Jiri Buller
Penis van een neushoorn in Naturalis.
Foto Jiri Buller
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Internet Social Networking (88%); Children (69%); Adolescents (68%); Music Groups + Artists (65%) 
 

Industry: Broadcasting Industry (94%) 
 

Load-Date: October 3, 2014

 
End of Document





Vogelkooi mee
de Volkskrant
4 oktober 2014 zaterdag

 
Copyright 2014 De Persgroep Nederland BV All Rights Reserved
 
 
Section: Uitgelicht
Length: 54 words
Body


De Schallmaier-index 
Vrijwel alles hebben ze moeten achterlaten, de Syrische Koerden die voor IS op de vlucht zijn. Maar zoals 
fotoredacteur Frank Schallmaier ontdekte, namen velen wel hun vogeltje mee. Huiselijkheid zonder huis, symbool 
van de hoop op terugkeer. Een van de vogeltjes heet Welat (thuisland in het Koerdisch). 
 
Graphic

 
Vluchtelingen met een kat, parkieten en zangvogels bij de Turks-Syrische grens.
EPA
Anadolu Agency
Getty Images
AFP
AP
DPA
Getty
AP
AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Refugees (62%) 
 

Load-Date: October 3, 2014

 
End of Document





Progressief dilemma in Zweeds paradijs
de Volkskrant
6 oktober 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 23
Length: 761 words
Byline: RENÉ CUPERUS IS CULTUURHISTORICUS.
Body


Column 
Vorige week werd het meest feministische kabinet ter wereld geïnstalleerd. Dat was in Zweden, het feministisch 
paradijs. Er zitten zo'n beetje alleen maar vrouwen in de zojuist aangetreden rood-groene coalitie van 
sociaaldemocraten en Groenen. Premier Stefan Löfven is een man. 

Het geval wil dat ik vorige week net twintig Zweden op bezoek had. Medewerkers van het Zweedse ministerie van 
Gezondheid en Sociale Zaken. Inderdaad, daar waren bovengemiddeld veel vrouwen bij. Ze kwamen zich op de 
hoogte stellen van de Nederlandse verzorgingsstaat die zoveel op het Zweedse Nordic Supermodel lijkt, en toch 
ook weer helemaal niet. 

Officieel wilden ze zich laten informeren over de grote decentralisatie-operatie in de Nederlandse Zorg (en over de 
suïcidale politieke kosten daarvan, met name voor sociaaldemocraten). Maar naarmate er meer wijn en bier in het 
gezelschap werd gegoten, kwam het onderwerp eigenlijk steeds meer op migratie en integratie. 

Dat wekt enige bevreemding. Want Zweden is toch dat ultra-politiek correcte land, waar men Pippi Langkous zojuist 
haar negerkoning-vader heeft afgepakt? En het pro-migratie land waar men zo bewonderenswaardig veel 
asielzoekers en vluchtelingen toelaat? Terwijl Nederland zich verachtelijk maakt door zelfs een tolk die het 
Nederlandse leger in Afghanistan heeft bijgestaan, geen veilige asielopvang te bieden, heeft Zweden ondertussen 
bijna alle Yezidi's, rechtstreeks van die bergtop in Syrië, overgevlogen naar Zweedse rendierweiden. 

En toch blijkt dat niet het hele verhaal. Juist een feministisch paradijs maakt zich, onderhuids, zorgen over 
bepaalde schaduwzijden van migratie en integratie. We stuiten hier op het zogenaamde progressieve dilemma van 
Zweden. Hoe houd je een feministisch paradijs, plus een solidaire verzorgingsstaat, overeind in een wereld van 
globalisering, robotisering en permanente migratie? Hoe internationaal solidair te zijn en je land openstellen voor 
grote hoeveelheden vluchtelingen en migranten, en tegelijk Zweden blijven? Valt een tolerant en open land 
blijvend te verzoenen met een egalitair en progressief land? Daar beginnen meer en meer Zweden aan te twijfelen. 
Zeker naarmate zich steeds meer getto's vormen in de oude flatwijken van Olof Palme, er massaal middenklasse-
banen verdwijnen en inkomende vrouwonvriendelijke migrantenculturen resistent blijven voor het Zweedse 
feminisme. 

Zweden zit natuurlijk niet alleen met deze twijfel. Met een onbestemd gevoel dat er iets verloren dreigt te gaan. Met 
het gevoel van een 'broken society'. Ik noem dat wel de Europese ziekte. Europa bestaat uit samenlevingen die op 
hun hoogtepunt staan voor wat betreft voorspoed, vrijheid en gelijkheid. Het kan eigenlijk alleen maar minder 
worden, en dat is dan ook precies wat velen geloven dat zal gebeuren. 'Toekomstige generaties krijgen het naar 
verwachting slechter dan de huidige', luidt de stelling waar volgens het Sociaal en Cultureel Planbureau 63procent 
van de Nederlanders op dit moment mee instemt. De bekende uitspraak van oud-SCP-directeur Paul Schnabel - 
'Met mij gaat het goed, met ons gaat het slecht' -, moet bijgesteld worden in: 'Met ons gaat het goed, maar met hen 
die na ons komen, gaat het slecht'. Paradise Lost. 

Mocht dit al zo zijn - zeker weten doen we dat helemaal niet - , dan nog is dit niet waar een vitale samenleving mee 
vooruit kan. Je kunt niet met een negatief toekomstbeeld de toekomst in. Met achteruitgangsgeloof in plaats van 
vooruitgangsoptimisme. Dat is funest voor elke samenleving. 

Zonder volslagen naïef te zijn over de trends die op ons af komen, denk ik dat we wel iets kunnen hebben aan dat 
aanstekelijke verhaal dat René Gude, Denker des Vaderlands, ons een paar keer bij De Wereld Draait Door heeft 
voorgehouden. We hebben 'humeurmanagement' nodig. Om de kwalijke effecten van doemscenario's en 
opgehypte angst af te remmen en te dempen. Zoveel als mogelijk moeten politiek en samenleving zichzelf 
waarmakende voorspellingen proberen te ontregelen en te kantelen. 

Lukt het ons de financieel-economische crisis van de laatste jaren te benutten voor iets constructiefs? Hoe de 
oplopende spanning in onze samenleving tussen moslims en niet-moslims om te buigen in nieuwe 
gemeenschapsvorming, in een opbouwend verhaal voor onze samenleving? 

Gelukkige landen als Zweden en Nederland zijn het aan hun stand verplicht een nieuw vooruitgangsoptimisme te 
ontwerpen. Dat hoeft niet per se materialistische vooruitgang te zijn. Sociale en morele vooruitgang? Daar doe ik 
het voor. 
Het paradijs gaat verloren, dus hoog tijd voor 'humeur management' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Public Finance (80%); Labor Force (65%); Human Rights Violations (64%); 
Communities + Neighborhoods (63%) 
 

Load-Date: October 5, 2014

 
End of Document





Vragen aan Teeven over uitzetbeleid illegalen
de Volkskrant
6 oktober 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 8
Length: 357 words
Byline: VAN ONZE VERSLAGGEEFSTER, NATALIE RIGHTON
Body


De PvdA en D66 willen opheldering van staatssecretaris Fred Teeven van Justitie over het Nederlandse 
uitzetbeleid voor illegalen die de zorg over kinderen hebben. Als gevolg van een uitspraak van het Europese Hof 
voor de Rechten voor de Mens van afgelopen vrijdag kunnen illegalen die voor een gezin zorgen mogelijk minder 
snel worden uitgezet. 
Het hof veroordeelde Nederland omdat het in 2010 een getrouwde illegale Surinaamse vrouw wilde uitzetten, 
waardoor ook haar Nederlandse kinderen zouden moeten verhuizen. Dit schendt het recht op een ongestoord 
familieleven, vindt het hof. 

PvdA en D66 willen snel weten van Teeven (VVD) welke gevolgen de uitspraak heeft voor het Nederlandse 
uitzettingsbeleid. 'Het hof heeft de zorgplicht zwaarder laten wegen dan het enkele feit dat zij geen 
verblijfsvergunning heeft. Dat is nogal wat. Het kan grote gevolgen hebben voor andere illegalen met kinderen', 
zegt D66-Kamerlid Gerard Schouw. Hij wil Teeven woensdag in Kamer vragen wat dit betekent voor mensen in een 
vergelijkbare situatie. 

'Nederland kan in theorie zeggen: we stellen ons uitzetbeleid niet bij, dit is een uniek geval. Maar dat zou ik dom 
vinden', aldus D66'er Schouw. 'Want het gevolg is dat asieladvocaten alle individuele gevallen voor de rechtbank 
gaan brengen. Wat weer filevorming veroorzaakt, met alle kosten van dien. Het lijkt mij beter om de regelgeving 
dan aan te passen.' 

Ook PvdA-Kamerlid Marit Maij heeft 'vragen over wat de uitspraak precies betekent' voor het Nederlandse 
uitzettingsbeleid. 'Moet dit inderdaad breder getrokken worden of gaat het om een unieke zaak? Dat wil ik graag 
uitzoeken', zegt Maij. 

Regeringspartij VVD wil de reactie van staatssecretaris Teeven afwachten alvorens te bepalen of de uitspraak 
beleidsconsequenties moet hebben, aldus VVD-Kamerlid Malik Azmani. 'Naar wat ik op het eerste gezicht lees, 
gaat het hier om een zeer uitzonderlijke situatie. Een vrouw met een volledig Nederlands gezin die al zo'n zestien 
jaar in Nederland woont.' Staatssecretaris Teeven laat via zijn woordvoerder weten dat de 'uitspraak is 
binnengekomen op het ministerie en dat hij deze nu aan het bestuderen is'. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Justice Departments (94%); Refugees (81%); Property + Housing Regulation + Policy (77%); Judges 
(76%); Law Courts + Tribunals (69%); Corrections (68%); Arrests (65%); Trial + Procedure (65%); Criminal Law 
(62%) 
 

Load-Date: October 5, 2014

 
End of Document





Teeven schort uitzetting Armeniërs niet op
de Volkskrant
6 oktober 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 6
Length: 172 words
Byline: ANP
Body


Zelfdodingen 
Staatssecretaris Teeven van Justitie is niet van plan de uitzetting van Armeense vreemdelingen op te schorten. 
Burgemeester Ton Rombouts van Den Bosch heeft daar vorige maand om gevraagd naar aanleiding van de 
zelfmoordpogingen en dreigende zelfdodingen onder uitgeprocedeerde Armeniërs in zijn gemeente. Kritiek was er 
ook op de werkwijze van de Immigratie- en Naturalisatiedienst (IND) en het Bureau Medische Advisering (BMA), 
vooral ten aanzien van een aantal psychiatrische patiënten. In een brief aan de Tweede Kamer zegt Teeven dat de 
asielverzoeken zorgvuldig worden beoordeeld, evenals mogelijke medische omstandigheden en redenen die een 
terugkeer zouden blokkeren. Volgens Teeven is het 'aan de orde van de dag dat asielzoekers dreigen met 
suïcide'. De dreiging kan nooit een zelfstandige grond zijn voor verblijf. Asielzoekers uit Armenië hebben meer dan 
gemiddeld medische klachten, weet ook de staatssecretaris. Daarom zijn er in Europa projecten ontwikkeld voor de 
begeleiding en terugkeer van Armeniërs. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Justice Departments (75%); Property + Housing Regulation + Policy (63%); 
Immigration Law (63%); Prisons (61%) 
 

Load-Date: October 5, 2014

 
End of Document





'Kunnen jullie ook onze vrouwen bevrijden?'
de Volkskrant
6 oktober 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 774 words
Byline: VAN ONZE VERSLAGGEEFSTER NATALIE RIGHTON
Body


Reportage Vluchtelingen in Irak 
In vluchtelingenkampen in Noord-Irak komt de hulp op gang, ziet minister Ploumen. Ontheemden vragen om 
bommen op Syrië, 'anders ontsnapt IS'. 
Tot onbegrip van vluchtelingen gaan Nederlandse F-16's alleen bommen afwerpen boven Irak, maar niet boven 
Syrië. 'Als je IS-strijders alleen maar bombardeert in Irak, dan ontsnappen ze naar Syrië, ze verstoppen zich daar 
gewoon', zegt vluchteling Hawal Mohammad Salim (30). Hij woont met 31 duizend lotgenoten in 
vluchtelingenkamp Domiz nabij de Iraaks-Syrische grens. Minister Lilianne Ploumen 
(Ontwikkelingssamenwerking) hoort als eerste kabinetslid de verhalen aan terwijl ze via stoffige woestijnpaadjes 
twee dagen lang de immense vluchtelingengroepen in Irak bezoekt. 

De grens tussen de twee landen is poreus, weet Salim uit eigen ervaring. Hij vluchtte zelf over de grens van Syrië 
naar het relatief veilige Noord-Irak. Vluchtelingen houden zich niet aan landsgrenzen. IS-strijders dus ook niet. 
Salim is dankbaar dat een internationale coalitie IS bestrijdt. Maar als je het doet, doe het dan goed, vertelt hij aan 
het bezoek uit Nederland. Zijn advies: 'Bombardeer IS op beide plekken, waar ze ook zitten'. 

De VS en Arabische bondgenoten bombarderen IS wel al in beide landen. Daar zijn veel van de 600 duizend 
vluchtelingen die zijn neergestreken in Noord-Irak blij mee, horen we her en der in de provincie Dohuk. Middenin 
de woestijn, in tentenrijen zo ver het oog reikt, vertellen de vluchtelingen over de gruweldaden van IS die hen 
beschoten, verkrachtten, hun meisjes en vrouwen stalen om verkocht te worden als bruid. 'Heel veel dank voor de 
luchtaanvallen. Kunnen jullie ook mensen sturen om de gestolen vrouwen te redden?', vraagt de 18-jarige scholiere 
Del Khaz via de verslaggever. 

Onder de wanhopige ontheemden wonen ook circa 14 duizend yezidi's, de Iraakse bevolkingsgroep die zes weken 
geleden nog voor het oog van de wereld door IS werd omsingeld op het Sinjar-gebergte. Toen ze eenmaal uitgeput 
de berg af strompelden, was er geen hulpverlener te bekennen. Inmiddels is de hulp redelijk op orde. De yezidi's 
wonen in vluchtelingenkamp Khanke, waar tenten winterklaar worden gemaakt door betonnen vloeren te storten, 
waar genoeg te eten is en geen grote klachten zijn over de hulpverlening. Hun grootste zorg? Ze willen naar huis. 
Geweren hebben ze nodig, meer luchtaanvallen op IS. 'Dan vechten we onze eigen weg wel terug naar ons dorp 
en verdrijven we IS', vertellen vrijwel alle jongemannen. 'Help ons daarmee.' 

Zonder militaire hulp gaat de ontheemding lang duren, weten ook vluchtelingen als Salim in het kamp voor 
Syrische vluchtelingen verderop. Hij vluchtte 2,5 jaar geleden al uit Syrië, uit vrees te worden gearresteerd door 
het regime van president Assad. Ook Salim en zijn familie hoopten dat ze snel naar huis konden. Maar het geweld 
duurde voort. De tenten maakten plaats voor betonnen gebouwtjes, waarin de vluchtelingen nu semi-permanent 
wonen. 

In Nederland zijn de partijen VVD, PVV, CDA en 50Plus voorstander van gelijktijdig ingrijpen in Irak en Syrië. Maar 
regeringspartij PvdA ligt dwars. Een volkenrechtelijk mandaat ontbreekt vooralsnog om in te grijpen in Syrië, 
herhaalt minister Ploumen het kabinetstandpunt te midden van de ontredderde vluchtelingen. Het ontbreken van 
zo'n mandaat kan weerstand oproepen bij de Syrische president Bashar al-Assad en bij de Russen. Geen mannen 
met wie je ruzie wil hebben. Ook geen mannen met wie je het op een akkoordje wil gooien. 

Voor vluchtelingen in het woestijnzand, zoals Salim en Del Khaz, zijn de politieke discussies lastig te verteren. 
Salim vreest IS meer dan Assad. Het zijn twee kwaden, ja, maar die gasten van IS zijn echt gestoord, vertelt hij. 
Zijn schoonzus, net bevallen van een baby, mengt zich fel in het gesprek: 'Bij Assad weten we nog hoe we met 
hem om moeten gaan. Maar IS-strijders zijn volstrekt onvoorspelbaar. Voor je het weet, doden ze je.' 

Ploumen hoort namens het kabinet alle 'intens verdrietige verhalen' aan, terwijl ze thee drinkt met vluchtelingen in 
hun tent. Ze vertelt hen hoe de 17 miljoen euro hulpgeld wordt besteed aan eerste levensbehoeften en dat 
Nederland meedoet in de internationale coalitie tegen IS. Behalve humanitaire hulp, is militair ingrijpen nodig, 
erkent Ploumen in het kamp van Salim: 'Ja, we beperken ons tot de strijd in Irak. Maar als ik alles hier zo zie en 
aanhoor, dan ben ik oplucht dat ik aan de mensen kan vertellen dat Nederland in elk geval in Irak meedoet.' 
Bombardeer IS niet alleen in Irak, maar ook in Syrië (Hawal Mohamad Salim 30-jarige Syriër in het Iraaks 
vluchtelingenkamp Domiz bij de Iraaks-Syrische grens) 
 
Graphic

 
Het door yezidi's bewoonde vluchtelingenkamp Khanke in Noord-Irak, waar minister Lilianne Ploumen afgelopen 
zaterdag een bezoek bracht. De yezidi's zijn op de vlucht voor strijders van Islamitische Staat.
ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Weapons + Arms (71%); Chemical + Biological Weapons (67%); Terrorist Organizations 
(67%) 
 

Load-Date: October 5, 2014

 
End of Document





Idealist op de drempel van de dood
de Volkskrant
6 oktober 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 7
Length: 564 words
Byline: ARIE ELSHOUT
Body


Profiel: Peter Kassig 
Na de Brit Alan Henning is de Amerikaanse hulpverlener Peter Kassig de volgende op de dodenlijst van IS. 
Volgens diens ouders heeft de Irak-veteraan zich bekeerd tot de islam. 
Peter Kassig is 26 en een Amerikaan van goede wil. Hij trok naar Syrië om oorlogsvluchtelingen te helpen. Maar 
menslievendheid maakt geen indruk op de militanten van Islamitische Staat (IS). Als het aan hen ligt, wordt deze 
idealist geen 27. 

De terreurgroep dreigde vrijdag dat Kassig de volgende westerling wordt wiens keel wordt doorgesneden. Die 
boodschap zat aan het eind van een video over de onthoofding van de Brit Alan Henning. Net als Kassig was 
Henning een hulpverlener. In de duistere onderwereld van IS bestaat ook voor humanitair werkers geen genade. 

Kassig werd in oktober vorig jaar ontvoerd in het oosten van Syrië. Hij kende het Midden-Oosten van de korte 
periode dat hij als infanterist van het Amerikaanse leger in Irak diende. Hij zat van april tot juli 2007 in dat land als 
een Army Ranger. Om medische redenen ging hij met eervol ontslag. 

Hij keerde terug naar Indiana, zijn geboortestaat in Amerika. Hij begon een studie politicologie, maar in 2012 reisde 
hij in de voorjaarsvakantie naar Beiroet om de Syrische burgeroorlog te bestuderen. Ook wilde hij onderzoeken wat 
hij kon doen om de Amerikanen meer bewust te maken van wat daar gaande was. 

Wat hij zag deed hem besluiten in de regio te blijven. Hij wilde de Syriërs helpen en richtte een kleine medische 
hulpdienst voor vluchtelingen op: SERA (Special Emergency Response and Assistance). Het hoofdkwartier was in 
het Turkse Gaziantep, vlak aan de grens met Syrië. 

De Amerikaanse nieuwszender CNN maakte een portret van hem en zijn werk. Daarin toonde hij zich een bevlogen 
hulpverlener. 'Zoals ik het zag, had ik geen keus', zei hij over zijn beslissing naar Beiroet te vertrekken en Syrische 
vluchtelingen te helpen. 'Ik denk dat ik gewoon een hopeloze romanticus ben, en een idealist, en ik geloof in 
hopeloze zaken.' 

Op internet zamelde hij geld in. Bij een oproep geld te doneren schreef hij: 'We mogen misschien niet veel hebben, 
maar ik heb altijd gedacht dat de redenen waarom je iets doet net zo belangrijk zijn als wat je doet.' Dat gold ook 
voor hem zelf. Hij begon een medische hulpdienst. Maar: 'Ik ben geen dokter. Ik ben geen verpleger. Ik ben 
daarentegen wel iemand die verband kan vervangen, patiënten kan wassen, infusen kan aanbrengen en mensen 
kan helpen zich een beetje beter te voelen. Dat geeft mijn leven betekenis, en een doel.' 

Terwijl hij dit werk deed en op weg was naar Deir Ezzor in het oosten van Syrië werd Kassig ontvoerd. Nu staat hij 
op de drempel van de dood. 

Zijn vader en moeder, Ed en Paula Kassig, hebben de ontvoerders in een video opgeroepen hun zoon te sparen. 
Ze zeiden dat hij zich in gevangenschap heeft bekeerd tot de islam. De ouders noemden hem bij zijn nieuwe 
voornaam: Abdul-Rahman. Voormalige gevangenen hebben de familie gezegd dat Kassig veel troost vindt in zijn 
nieuwe geloof. 

De ouders hopen op clementie, maar tot nu toe hebben smeekbedes niets uitgehaald. De vrees is groot dat IS een 
vroegtijdig en wreed einde zal maken aan het leven van een jonge idealist en romanticus. 
Ik denk dat ik gewoon een hopeloze romanticus ben, en een idealist. En ik geloof in hopeloze zaken (Peter Kassig 
op CNN over zijn besluit om Syrische vluchtelingen te gaan helpen) 
 
Graphic

 
Peter Kassig eind 2013 of begin 2014 aan het werk voor zijn medische hulpdienst SERA op de Turks-Syrische 
grens. De foto is vrijgegeven door zijn familie.
Foto AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%); Weapons + Arms (82%); Chemical + Biological Weapons (74%); Refugees 
(70%) 
 

Load-Date: October 5, 2014

 
End of Document



Ik zie de EU als een buitenlandse bezettingsmacht
de Volkskrant
17 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 30
Length: 255 words
Byline: CHRIS RUTENFRANS
Body


Thierry Baudet is jurist en historicus. 


Wat is de grootste misvatting over Europa? 

'Dat er een middenpositie mogelijk is tussen een federale staat en uittreding. De euro en de open grenzen dwingen 
tot een regering en daarmee tot een staat. De open grenzen maken een gemeenschappelijke verdediging van de 
buitengrenzen nodig en een gemeenschappelijk immigratiebeleid. Dat betekent één defensiemacht en ministers 
van Defensie, Buitenlandse Zaken en Immigratie. De euro dwingt tot een bankenunie en een begrotingsunie. Voor 
de bankenunie is een harmonisatie van de verschillende juridische systemen nodig, en een ministerie van Justitie. 
De begrotingsunie noopt tot een minister van Financiën. Door de euro en de open grenzen zijn dus vijf ministeries 
nodig die de vijf essentiële taken van een staat vervullen. Als je geen Verenigde Staten van Europa wilt, kun je 
alleen maar uittreden.' 

Wat moeten we delen in Europa? 

'Niets.' 

Wat moeten we niet delen? 

'Soevereiniteit.' 

Wanneer voelt u zich het meest Europeaan? 

'Nooit. Ik voel me wel deel van de westerse beschaving, maar 'Europeaan'? In Israël of delen van Amerika voel ik 
me meer thuis dan in Bulgarije of Roemenië. Portugal heeft meer met Brazilië dan met Duitsland. Engeland meer 
met de Commonwealth dan met Servië. Wat 'Europeaan' zou zijn is me een raadsel.' 

Wie krijgt uw stem op 22 mei? 

'Niemand. Ik zie de EU als een buitenlandse bezettingsmacht waaraan ik geen legitimiteit wil verlenen door te 
stemmen. Het Nederlandse parlement moet eenvoudig zeggen: 'Wij gaan er uit.' 
 
Graphic

 
Thierry Baudet is jurist en historicus.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (94%); European Union (93%); European Union Regulation + Policy (86%); State 
Departments + Foreign Services (71%); Nontariff Barriers (68%); Trade Regulation + Policy (63%); Defense 
Departments (62%) 
 

Load-Date: May 16, 2014

 
End of Document





'Lijdzaam afwachten is niet mijn stijl'
de Volkskrant
17 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Magazine Interview
Length: 3225 words
Byline: MARC PEEPERKORN
Body


interview 
Als minister van Financiën geeft hij jaarlijks 21 miljard te veel uit, maar privé is Jeroen Dijsselbloem een sober 
mens. 'Als ik thuiskom, moet ik niet te veel praatjes hebben.' 
Jeroen Dijsselbloem (48), PvdA-minister van Financiën, is niet bezig met geld. Persoonlijk tenminste. 'Ik smijt het 
niet de deur uit en ik doe ook niets om meer en meer te krijgen. Ik ben niet gehecht aan geld. Ik heb steeds 
gevonden dat ik ontzettend veel betaald kreeg voor mijn werk. Mijn eerste salaris bedroeg 1.600 gulden bruto en ik 
dacht: wauw! Elke keer als mijn vergoeding als Kamerlid binnenkwam, had ik hetzelfde gevoel: tjonge, tjonge, wat 
een geld.' 
En als minister? 
'Dat viel erg tegen.' Barst uit in gelach. 'Weet je dat ik als Kamerlid netto meer verdiende dan als minister?' 

Zijn meest extravagante uitgave lange tijd was de aanschaf van een Commodore 64 in zijn studententijd. 'Met van 
die grote floppy disks. Heel uitzonderlijk, ik was één van de eerste studenten die een pc kocht. Het apparaat kostte 
iets van 1.500 gulden! Een vermogen in die tijd, geld dat ik van mijn vader moest lenen. Ik kwam laatst de briefjes 
tegen waarop hij de afbetaling bijhield. 'Hierbij verklaar ik, dat de lening is afgelost', met zijn keurige 
lerarenhandschrift en een handtekening eronder. Nee, er zat geen rente op, maar het moest wel worden 
terugbetaald.' 
U staat bekend als een sober mens. U rijdt - verplicht - in de dienstauto met chauffeur naar het vliegveld om dan 
voor privéreizen met Easyjet te vertrekken. 
'Ik houd niet van luxe, ik hou van basic. Dure kleren doen me niets. Ik koop mijn pakken bij Broekman, hier in 
Wageningen. Voor 500 euro, confectiemaatje 50, hoeft bijna niets aan te worden vermaakt. Als minister heb ik van 
meet af gezegd: geen hotelsuites voor mij, gewone kamers. Ik kom toch 's nachts aan, val in bed, douche en ben 
weer weg.' 
In Brussel vinden ze u een super-calvinist. 
'In Brussel val je snel door de mand als Nederlander, we zijn wat minder bourgondisch hè. Ik ben kort van stof, ook 
daar mopperden buitenlandse journalisten over.' 

Casual gekleed, spijkerbroek en wit overhemd, kijkt Dijsselbloem voldaan naar zijn varkens in de tuin. Uit de kluiten 
gewassen dieren. 'Nee, ik heb ze geen naam gegeven', glimlacht hij. Het is Tweede Paasdag, werk is ver weg, voor 
even dan. Hij klopt melk voor de koffie, we zitten aan de houten tafel in zijn keuken. Uitzonderlijk, niet dat hij koffie 
serveert maar het gesprek bij hem thuis. Dijsselbloem scheidt graag privé en werk, hij is bekend maar liever geen 
BN'er. Als zijn moeder belt - 'ha, mams' - loopt hij discreet naar de gang. 

Zijn ouders, zegt hij bij terugkomst, die waren pas zuinig. Extreem zuinig. Zijn moeder belde onlangs dat ze een 
nieuwe koelkast had gekocht. 'De oude kwam uit 1963. Dat zegt alles.' Zo erg is hij niet, maar de Audi 8 van 
Financiën die hij van zijn voorganger overnam, wordt zeker niet vervangen. 'Zonde van het geld. We rijden hem 
helemaal af.' 
Als minister geeft u per jaar 20 miljard euro meer uit dan u ontvangt. Dat is niet zo zuinig. 
'Ik geef te veel uit, dat klopt. Veel mensen denken dat nu het financierings-tekort weer nipt onder de 3 procent zit, 
alles in orde is. Maar we geven dus elk jaar 20 miljard meer uit dan er binnenkomt. Dat stapelt op de berg 
staatsschuld die er al ligt: 466 miljard. Daarover betalen we dit jaar 11 miljard rente. Dat is niet houdbaar.' 
Wat is 1 miljoen nog voor u? 
'Veel minder dan vroeger, zowel privé als zakelijk. Mijn eerste huis kocht ik in 1993 voor 80 duizend gulden. Dat 
vond ik waanzinnig veel geld, er was zelfs even sprake van dat mijn ouders borg moesten staan voor de hypotheek. 
Vijftien jaar later kocht ik dit huis moeiteloos met hulp van de bank voor 500 duizend euro. In Den Haag is 1 miljoen 
niks. Als wensen van de partijen minder dan 10 miljoen kosten, praten we er niet eens over. Zo geregeld. Ja, dat 
gaat heel hard.' 
Waarom is de minister van Financiën in Nederland altijd zo populair? Uw collega's in het buitenland worden - op z'n 
best - gehaat. 
'Nederlanders vinden het prettig als iemand goed op de centjes let. Niet verjubelen!, dat zit diep in onze 
calvinistische volksaard. Eigenlijk is het onrechtvaardig: ik leg de bezuinigingen op aan mijn collega's en die krijgen 
de klappen. Kiezers zijn schizofreen. Ze willen liever vandaag dan morgen de schatkist op orde brengen - 'Doe dat 
nou een keer!' - maar o wee als je dan bezuinigt op de zorg, uitkeringen of ontwikkelingssamenwerking. De kunst is 
die twee - schatkistbeheer en uitgavenbeheer - met elkaar te verbinden. Dat vergt heel veel uitleg waar je vaak de 
tijd niet voor hebt. Of krijgt.' 

Het is 2008 als Nederland voor het eerst echt kennismaakt met Dijsselbloem. Als voorzitter van het parlementaire 
onderzoek naar de over elkaar buitelende onderwijsvernieuwingen, legt hij de verantwoordelijke bewindslieden - 
merendeels partijgenoten - genadeloos op de pijnbank. Louter lof valt hem ten deel, maar direct daarna keert hij 
weer terug naar de schaduw van het Koloniëngebouw, de PvdA-vleugel in de Tweede Kamer. De eeuwige 
secondant, zo lijkt het. Een afstandelijke man die met bedrukt gelaat elke dag opnieuw met de moed der wanhoop 
de PvdA-binnenbrandjes probeert te blussen en politiek leider Job Cohen overeind moet houden. 'Een lijdensweg 
voor beiden', zegt hij over dat laatste. 
Najaar 2012 wordt u minister van Financiën. In één keer uit de anonimiteit. Vanwaar die ommezwaai? 
'Na het parlementair onderzoek was ik wel een beetje klaar met het Kamerlidmaatschap. Ik wilde sturen, niet alleen 
maar corrigeren en controleren. Als je oud-bewindslieden de maat neemt, rijpt onvermijdelijk het besef: dat kan ik 
beter. Het is dan niet langer bevredigend achteraf te zeggen: het deugde allemaal niet.' 
Nooit getwijfeld over Financiën? 
'Zeker. Ik had enorm ontzag voor die functie. Dat ik in de voetsporen moest treden van Wouter Bos, mijn politieke 
leermeester; van Gerrit Zalm en Wim Kok, helemaal zo'n onaantastbare grootheid. Dat ze mij het vertrouwen gaven 
diezelfde verantwoordelijkheid te dragen. De baan had een afschrikwekkende status voor me.' 
Niettemin, u lacht veel meer sinds u minister bent. 
'Ik heb het naar mijn zin. Afgelopen zes jaar was ik degene die alle shit in de PvdA moest opruimen, ongelukkige 
collega's liet uithuilen, de fractievoorzitter moest stutten. Geen wonder dat ik toen somber en bezorgd door de 
Tweede Kamer liep. Financiën is een feest. Een topdepartement met heel goede en enthousiaste mensen. En 
moeilijke onderhandelingen met coalitie en oppositie vind ik gewoon leuk.' 
U zou zich vervelen als het geld tegen de plinten klotste, zoals ten tijde van Zalm? 
'Dat denk ik wel. Met terugwerkende kracht geloof ik Zalm dat hij elke avond om zes uur achter de piepers zat met 
zijn vrouw. Hij kon rekenen op een solide meerderheid in Tweede en Eerste Kamer, mocht jaarlijks meer uitgeven, 
fors investeren in infrastructurele projecten en toch was er een begrotingsoverschot, met dank aan de economie die 
3 procent per jaar groeide. Dan heb ik het toch een tikkeltje moeilijker.' 
Bent u voor wijze raad langsgegaan bij uw voorgangers? 
'Ik heb Kok, Zalm en Ruding gesproken. Die laatste komt regelmatig langs uit hoofde van een of andere functie, 
dan praten we even bij. Zalm vertelde mij wat oud-minister Duisenberg hem ooit had uitgelegd. 'Minister van 
Financiën zijn is heel makkelijk. Je hoeft alleen maar nee te kunnen zeggen. De enige vraag waarop je met ja 
antwoordt is als ze zeggen: zei u nee?' Verder heb ik niet veel adviezen gekregen, wat dat betreft is een 
ministerschap slecht geregeld.' 
Uw populariteit vertaalt zich niet in meer stemmen voor de PvdA. Uw partij verloor dramatisch bij de 
gemeenteraadsverkiezingen en scoort historisch slecht in peilingen. Heeft de kiezer altijd gelijk? 
'Per definitie. Als je op je donder krijgt, heb je iets niet goed gedaan.' 
U zei het net zelf: de kiezer is schizofreen. Die wil de schatkist op orde, betere zorg, kleinere klassen en lagere 
belastingen. 
'Wij politici zijn te terughoudend geworden om de confrontatie met de kiezer aan te gaan. Te bang. De politicus is 
gemarginaliseerd. Je hoeft niet tegen de burgers te zeggen: jullie zijn allemaal gek! Maar je moet hen wel 
confronteren met hun wensen en de onmogelijkheden ervan. Er zijn maar weinig politici die dat durven. Dat is eigen 
aan populistische politiek en die heeft breed ingang gevonden. D66-leider Pechtold is ook een populist, een heel 
briljante. Die houdt de mensen niet voor welke keuzes schuilgaan achter 600 miljoen extra voor onderwijs. Daar 
hebben we allemaal last van. We zetten graag de mooie dingen in de etalage.' 
Waar leidt dat toe? 
'Grote schommelingen in de peilingen, opeenvolgende kabinetscrises, politieke instabiliteit. Kortom: Nederland.' 
En wat doet u? 
'Uitleggen. Maar als ik dat hardop zeg, krijg ik het verwijt: Dijsselbloem verliest de verkiezingen en denkt dat de 
kiezer dom is. Voor mij behoort uitleggen echter tot de kerntaken van een politicus. Duidelijk maken wat je keuzen 
zijn. Ook al is de kiezer mondig en assertief geworden, soms zelfs agressief.' 
De kiezer begrijpt best dat er grenzen zijn, daarom bent u zo populair. 
'Als ik roep 'voor leuke dingen hoeft u niet bij mij te zijn', gaan ze naar mijn buurman. Neem de hypotheekaftrek. Al 
decennia weten we hoe veel miljarden de schatkist misloopt door die aftrek, dat de hogere inkomens het meest 
profteren, hoe fnuikend het is voor de woningmarkt. En toch kostte het twintig jaar debat om er iets aan te 
veranderen. Omdat politici het lef niet hadden tegen de kiezer te zeggen: dat voordeel pakken we van u af, omdat 
het onrechtvaardig is en ziekmakend voor de huizenmarkt. Dat doe je alleen als je bereid bent politieke zelfmoord 
te plegen.' 
Bange politici, bang bestuur? 
'Er zijn er genoeg die mij vragen: waarom stapt de PvdA niet uit het kabinet? Mijn antwoord is dat dit kabinet dingen 
doet die allang hadden moeten gebeuren. Het beperken van de hypotheekaftrek, het openbreken van de 
huurmarkt, het terugdringen van de zorgkosten. (lachend) En dan maak ik mezelf wijs dat we de volgende 
verkiezingen winnen.' 

Tegen de stroom in, het typeert Dijsselbloem. Als Kamerlid startte hij een kruistocht tegen smerigheid op internet, 
tegen gewelddadige games en blingbling in gevangenissen. Hij schreef een integratienotie voor zijn partij die voor 
het eerst hamerde op de plichten van migranten. Hij werd uitgescholden voor moraalridder, het deerde hem niet. 
'Moraal gaat over goed en kwaad, over maatschappijvisie dus. Ik vond het belachelijk dat linkse politici dit aan 
christelijk-conservatief Nederland overlieten.' 

Het muntje viel bij hem begin 2003, toen hij zich voor deze integratienota verdiepte in Antilliaanse en Marokkaanse 
jongeren. 'Ik ben een heel brave, burgerlijke jongen uit een onderwijsgezin, dan krijg je veel moraal mee. Wat mij 
opviel, is dat die kids heel weinig moraliteit kenden. Hun straatcultuur was gebaseerd op videoclips, is extreem 
negatief over vrouwen, waarbij geweld dé manier is om respect af te dwingen. Het riep bij mij de vraag op: waarom 
corrigeren we deze jongeren alleen achteraf, als het te laat is? Waarom geven we ze niet vooraf meer morele 
bagage mee?' 
Voor wie en wat voert u politiek? 
'Ik stoor me enorm aan de achteloosheid en onverschilligheid in de samenleving. Ik herinner me 
campagnebezoeken aan Turkse vrouwen die ons vroegen Nederlandse les verplicht te stellen. Dan stonden ze 
sterker tegenover hun mannen om dat op te eisen. Daar heeft de PvdA veel te lang bij weggekeken, daar mochten 
we ons niet mee bemoeien. Onzin! De leerplichtwet is ook niet ingevoerd om kinderen de school in te jagen maar 
om ze te beschermen tegen uitbuiting.' 
Uw partij beloonde uw moralisme niet. U werd in 2003 op een schijnbaar onverkiesbare plaats gezet en voormalig 
PvdA-coryfee en Volkskrant-columnist Marcel van Dam zette u week in week uit neer als 'de Wilders van links'. 
'Ik had fans en vijanden in de PvdA. Onze integratienota leidde tot schreeuwpartijen in stampvolle zaaltjes. Maar 
links moralisme is nu de hoofdstroom in de partij. Die aanvallen van Van Dam vond ik heel vervelend. Van Dam is 
geslepen, hij speelt altijd op de man. Hij weet dat zo'n boodschap blijft hangen als je haar maar lang genoeg 
indruppelt.' 
Wilders was bekend terrein voor u; tijdens de oefendebatten met uw fractievoorzitters speelde u altijd de PVV-
leider. 
'Omdat ik integratie in mijn portefeuille had. In een van die oefensessies met Mariëtte Hamer ging ik zo op in de rol 
van Wilders, dat ik er zelf van schrok. Heel grof en ruig, zeer waarheidsgetrouw dus. Mariëtte kreeg een fysieke 
afkeer van me.' 
Uw bijdragen aan het PvdA-kerstcabaret zijn vermaard. Partijgenoten spreken nog steeds over de overweldigende 
hoeveelheid borsthaar die ze te zien kregen toen u als gangstarapper optrad. 
'Als dat het enige is wat is blijven hangen, kom ik goed weg! Ik ben dol op cabaret en ik heb geen enkele moeite me 
dan volkomen belachelijk te maken. Op de middelbare school zat ik in cabaretgroep Overheerlijk, al weet ik de grap 
achter die naam niet meer. Ik deed aan toneel en heb een dichterscollectief opgericht. Heerlijk pretentieus. Van 
podiumangst heb ik nooit last gehad. Ik was in mijn schooltijd ook leadzanger van een band. Na twee maanden zijn 
we uit elkaar gegaan.' 
Waar komt die profileringsdrang vandaan? 
'Wil je het psychologiseren? Ik was de jongste thuis en dan heb je moeite ertussen te komen bij je broers en 
zussen. Ik was het clowntje, deed gek om op te vallen. Daar kun je kennelijk minister van Financiën mee worden.' 

Dat was hij een maand toen een van zijn topambtenaren bij hem binnenliep. Wat hem nu weer was overkomen: 
Duitsland en Frankrijk vroegen of Nederland de voorzitter kon leveren van de Eurogroep, de invloedrijke club van 
financiënministers in de eurozone. Enkele weken later, klopklop, zelfde ambtenaar: minister, ze vragen of u het wilt 
doen! 

Vlak daarvoor heeft Dijsselbloem in Brussel zijn visitekaartje afgegeven. In de nacht van 12 op 13 december om 
precies te zijn, als het overleg tussen de EU-ministers van Financiën over Europees toezicht op alle grote banken is 
vastgelopen. Wat gebeurt er nu?, vraagt Dijsselbloem aan een medewerker. 'Frankrijk en Duitsland schrijven een 
compromis dat ze daarna door de strot van de voorzitter willen duwen', luidt het antwoord. Is dat in ons belang? 
'Zeker niet in alle onderdelen.' Waar zitten ze dan? De medewerker wijst op een gesloten deur aan het eind van de 
gang waarachter de Duitse minister Schäuble, Moscovici (Frankrijk), ECB-voorzitter Draghi en Europees 
Commissaris Barnier zich hebben teruggetrokken. Zonder verder overleg stiefelt Dijsselbloem naar binnen. 

'Ik ben gewoon aangeschoven, daar deden ze niet moeilijk over. Het eerste uur was er - heel komisch - geen stoel 
voor mij. Ik stond tegen de muur. Op een gegeven moment is iemand een stoel gaan halen.' 
Ze kregen door: die gaat niet meer weg? 
'Inderdaad. Dit werkt niet, moeten ze gedacht hebben, laten we hem dan maar een stoel aanbieden. Vervolgens 
heb ik een paar Nederlandse wensen in de compromistekst geplugd.' 
De rest van uw collega's wachtte verveeld maar beleefd in de grote zaal. Waarom voegt u zich bij de 
onderhandelaars? 
'Nederland had verstandige standpunten. De enige manier om die te realiseren was naar binnen gaan.' 
Uw collega's hadden ook verstandige standpunten én veel meer ervaring. 
'Ik heb altijd de neiging erbij te willen zijn. Lijdzaam afwachten is niet mijn stijl. Ik vind het moeilijk om mezelf op de 
sofa te leggen, maar met wat huis-tuin-en-keukenpsychologie zie ik toch weer het gedrag van de jongste. Die is 
brutaal om ertussen te komen. Op de middelbare school was dat problematisch. Ik werd weggestuurd, tot verdriet 
en boosheid van mijn ouders, beiden onderwijzer. Op hun steun hoefde ik niet te rekenen, zij kozen altijd de kant 
van de leraar.' 
Na twee maanden ministerschap werd u voorzitter van de Eurogroep, toch geen cabaret. Even getwijfeld? 
'Nee. Waarom zou ik het niet kunnen? Waarom moet een ander het doen? Ik heb last van opvattingen en 
geldingsdrang.' 
Wat is het verschil tussen Brussel en het Binnenhof? Brussel is Champions League, Binnenhof eredivisie? 
'Nu moet ik oppassen, anders beledig ik mensen. In Europa zijn we met iets historisch bezig. Over tien jaar praten 
we nog over de stappen naar verdere Europese eenwording die we nu gezet hebben. In Nederland zijn we bezig 
met een onmenselijke hoeveelheid hervormingen. Dat is weliswaar uniek maar niet historisch.' 
Uw historische werk in Brussel valt slecht bij de kiezer, de eurosceptici koersen af op een overwinning bij de 
Europese verkiezingen volgende week. 
'Burgers verzetten zich tegen machtsblokken waar ze geen invloed op hebben. En terecht. Hét grote probleem van 
Europa is de ondoorzichtigheid. Brussel is een black box. Dat is ook de tragiek van het Europees Parlement: het 
heeft onmiskenbaar macht maar niemand die het onderkent.' 
Wat is uw antwoord op die scepsis? 
'Het begint ermee dat politici ophouden Europa te verkopen om Europa. Europa zelf is niet interessant. Je gaat de 
gemeenteraadsverkiezingen toch ook niet in met de campagne: de gemeente is belangrijk! Who cares? Ik ben niet 
voor Europa, ik ben ook niet tegen. Wel vind ik dat Europa bij uitstek geschikt is om een aantal zaken aan te 
pakken. De banken bijvoorbeeld, en dat zien de kiezers ook wel.' 
Als Eurogroepvoorzitter schuift u aan bij de groten van deze aarde. Wat doet die lokroep van de macht met je? 
'Mijn medewerkers buigen voor me, spreken me aan met excellentie. Hoogheid, dat woord valt ook wel eens. 
Serieus: natuurlijk krijg je er een tik van mee. Dat is onvermijdelijk als iedereen voor je klaarstaat. Gelukkig is er 
een klein clubje bij Financiën dat me corrigeert als ik te arrogant word. Dan lachen ze me gewoon uit. Daarbij heb ik 
een Groningse vrouw, nuchterder vind je ze niet. Als ik thuiskom moet ik niet te veel praatjes hebben.' 

Hij staat op, koffiemok in de hand, en wijst naar de ramen aan drie zijden van zijn woning. Door de eerste zie je de 
Rijn langzaam stromen, de tweede toont louter weiland, de derde kijkt uit op de varkens. Een groter contrast met 
Den Haag en Brussel is niet denkbaar. 'Als ik hier uitstap valt alles van me af. Dan groet ik mijn varkens die staan 
te knorren omdat ze honger hebben. Volgende week gaat er een naar de slacht. Weet je dat één zo'n dier niet eens 
in de vrieskist past?' 
cv 
Jeroen René Victor Anton Dijsselbloem 

29 maart 1966 

geboren in Eindhoven 
opleiding 
1985 Vwo-diploma RK Eckartcollege, Eindhoven 

1991 Agrarische economie, Wageningen University 
CarriÈre 
1985 Lid van de PvdA 

1992-1993 

Medewerker PvdA-fractie Brussel 

1993-1996 

Medewerker PvdA-fractie Den Haag 

1994-1997 

Gemeenteraadslid Wageningen 

1996-1998 

Politiek-bestuurlijk medewerker VVD-minister Van Aartsen (Landbouw) 

1998-2000 

Plaatsvervangend hoofd stafbureau ministerie van Landbouw 

2000-2012 

Lid Tweede Kamer 

2012-heden 

Minister van Financiën 

2013-heden 

Voorzitter Eurogroep 
Burgerlijke staat 
Jeroen Dijsselbloem woont samen en heeft twee kinderen. 
'D66-leider Pechtold is ook een populist, een heel briljante' 
'Politici zijn te terughoudend geworden om de confrontatie met de kiezer aan te gaan' 
'Nederlanders vinden het prettig als iemand goed op de centjes let. Niet verjubelen!' 
'Gelukkig is er een klein clubje bij Financiën dat me corrigeert als ik te arrogant word. Dan lachen ze me gewoon uit' 
 
Graphic

 
foto Robin De Puy
foto Robin De Puy
foto Robin De Puy
foto Robin De Puy
foto Robin De Puy
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant Magazine 
 

Subject: Central Banks (94%); Economic Crisis (82%); Monetary Unions (62%) 
 

Company:  EASYJET PLC (54%) 
 

Load-Date: May 16, 2014

 
End of Document





Van Jeanne d'Arc tot 'onze' Guy
de Volkskrant
17 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1927 words
Body


In Nederland leven de Europese verkiezingen van volgende week nauwelijks. Hoe staat dat in de rest van Europa? 
Welk thema beheerst daar de campagne? Zeven correspondenten over de stemming in hun land. 
ITALIë 
Aantal zetels in het Europees Parlement: 73 van de 751 

De macht van Brussel. Er zijn twee partijen tegen elkaar op aan het schreeuwen. Terwijl oud-komiek Beppe Grillo 
van de digitale Vijfsterrenbeweging de Italianen op de pleinen ophitst met de belofte een referendum in te voeren 
over het verlaten van de euro, gaat Matteo Salvini van de Lega Nord-partij zover de euro een 'misdaad tegen de 
mensheid' te noemen, die ergere aanslagen zou hebben veroorzaakt dan de nazi's. 

De gematigde partijen proberen de boel nog een beetje te sussen. Premier Matteo Renzi belooft voor soepelere 
regels te lobbyen in Europa, zoals het afschaffen van het maximale begrotingstekort van 3 procent, maar zegt ook 
meer politieke samenwerking in Europa te willen. Toen de 88-jarige president Giorgio Napolitano pleitte voor meer 
Europa, kreeg hij deze week Berlusconi's krant il Giornale over zich heen. 'Napolitano verraadt Italië', kopte die 
krant. Na het verliezen van de financiële soevereiniteit, dreigt Italië volgens die krant nu ook de nationale 
soevereiniteit te verliezen. Het schrikbeeld: een Duitse kolonie worden. 

Het anti-Europa-standpunt was altijd van de Lega Nord, maar die hebben er met de nieuwe Vijfsterrenbeweging - 
de onverwachte winnaar van de landelijke verkiezingen vorig jaar - een sterke rivaal bij gekregen. Komiek Beppe 
Grillo gebruikt zijn humor nu om Duitsland en Brussel op harde wijze neer te halen, inclusief plaatjes van president 
van het Europees Parlement Martin Schulz in kampleidersuniform, rijdend op de rug van premier Matteo Renzi. 
FRANKRIJK 
Aantal zetels 74 

In Frankrijk is de Europese campagne zo dood als een pier. Maar misschien hebben het Front National, het linkse 
Front de Gauche en de Groenen een aansprekende kwestie gevonden. Zij verbinden het saaie Europa aan een 
nationale obsessie: eten en drinken. 

Sinds de zomer van 2013 onderhandelt Europa met de Verenigde Staten over een nieuw vrijhandelsverdrag. Op 
beide continenten zouden dezelfde normen moeten gelden, op het gebied van gezondheid, veiligheid en milieu. Dat 
klinkt nog steeds heel saai, maar volgens de tegenstanders zullen de gevolgen rampzalig zijn. Frankrijk zal 
overspoeld worden met Amerikaanse hormoonbiefstukken, kippen die met chloor zijn schoongemaakt en 
gedrogeerde varkens. 

En nog een horreur: de Franse appellation contrï¿½lée zal niet meer afdoende beschermd worden. Straks kan elke 
wijnboer in Californië een bourgogne produceren en wordt er roquefort gemaakt in New Jersey. 

De prijs voor apocalyptische retoriek gaat, zoals altijd, naar Marine Le Pen van het Front National. Het 
vrijhandelsverdrag is 'een ultraliberale oorlogsmachine, antidemocratisch, anti-economisch en antisociaal'. Ook de 
zeer pro-Europese Groenen hebben het verdrag tot speerpunt van hun campagne gemaakt. 'Dit verdrag is het 
einde van het Europese project, het einde van onze mogelijkheid om zelf onze keuzen te maken, een aantasting 
van onze soevereiniteit.' Vooral de Parti Socialiste voelt zich ongemakkelijk over deze kwestie. Er moet haast 
worden gemaakt met het verdrag, zei president Hollande in februari tegen zijn Amerikaanse ambtgenoot Obama. 
'Zo niet, dan zal er een opeenstapeling zijn van angst, dreiging en ergernis', aldus Hollande. Precies dat lijkt nu te 
gebeuren. Hoewel de socialisten in principe positief staan tegenover het verdrag, willen ze ook niet worden gezien 
als de partij die gemene zaak met de verfoeilijke Amerikaanse 'ultraliberalen'. Daarom zijn ze tegelijkertijd 'voor' en 
'extreem gereserveerd'. 
GROOT-BRITTANNIE 
Aantal zetels 73 

Wie regeert Groot-Brittannië? Met deze vraag ging Edward Heath de parlementsverkiezingen van 1974 in. Veertig 
jaar later klinkt deze vraag nog altijd. Ditmaal gaat het er niet over de macht van de vakbonden, zoals toen, maar 
over de macht van 'Brussel'. Met argwaan bezien de Britten de langzame, onvermijdelijke vorming van een 
Verenigde Staten van Europa. Er klinkt een roep om het terughalen van bevoegdheden en, als dat niet gaat, een 
Brexit. Het grootste bezwaar tegen de Europese eenwording is niet zozeer de bureaucratie of het democratische 
gebrek van de Unie, maar het vrije verkeer van personen. Massa-immigratie vanuit armere Europese landen wekt 
wrevel. 

De tegenpolen zijn de eurosceptische UKIP en de eurofiele Liberaal-Democraten, maar het is tekenend voor de 
stemming op het eiland dat de ware strijd gaat tussen de Conservatieven en UKIP, tussen gematigde en radicale 
euroscepsis. Premier David Cameron wil bevoegdheden uit Brussel terughalen en het resultaat over drie jaar 
middels een in/uit-referendum aan het volk voorleggen. UKIP-leider Nigel Farage beweert dat deze missie kansloos 
is. Hij komt daarbij soms met originele invalshoeken. 'Kijk naar de anti-Britse houding tijdens het Eurovisie 
Songfestival en probeer dan Cameron eens te geloven dat hij in Brussel een goed resultaat kan boeken, het is echt 
om te lachen.' 

Alles draait om Farage. Hij daagt de gevestigde orde lachend uit. Het is typerend dat zijn enige concurrent een 
andere anti-politicus is in de persoon van Boris Johnson. De burgemeester van Londen scoorde met zijn opmerking 
dat Margaret Thatcher en andere Conservatieve premiers de Britse bevolking door de jaren hebben belazerd door 
in eigen land stoere, eurosceptische taal uit te slaan, om zich ondertussen poeslief te gedragen in Brussel. 
PORTUGAL 
Aantal zetels 21 

Portugal zal bij de Europese verkiezingen de rekening gaan presenteren voor de jaren van Europees 
bezuinigingsbeleid. 'We rekenen af met de elite die onze welvaart wegneemt. Met deze regering, met de 
bezuinigingen, met mevrouw Merkel, met commissievoorzitter Durão Barroso en met premier Pedro Passos 
Coelho', aldus een woordvoerder van het Links Blok deze week tijdens de Europese campagne. De 25ste mei werd 
uitgeroepen tot de 'dag van de ongehoorzaamheid' tegen de politieke vanuit Brussel. De kleine linkse oppositiepartij 
zal niet de grote winnaar worden. Maar dat de stembus vooral zal worden gebruikt om te laten zien dat Portugal 
niet langer zin heeft om als het beste jongetje van de Europese klas de bezuinigingen uit te voeren, daar is 
iedereen in Portugal het wel over eens. 

Zelfs de herdenking van 40 jaar Anjerrevolutie liep vorige maand in de soep omdat de militairen die hadden 
geholpen bij het omverwerpen van de Portugese dictatuur uit protest tegen de bezuinigingen weg beleven bij de 
officiële herdenking door de regering. 'Ik heb nog nooit zo'n reactie in het hele land gezien', aldus de socialistische 
ex-premier en ex-president Mario Soares over de onvrede in het land. 
BELGIE 
Aantal zetels 21 

Verkiezingen? Ja, daar is België volop mee bezig. Maar niet met de Europese verkiezingen. In België vinden op 25 
mei drie verkiezingen plaats, in volgorde van belangstelling: de federale (of nationale) verkiezingen, de regionale 
(dus Vlaamse, Waalse en Brusselse) stemming, en ten slotte de Europese stembusslag. 

De federale verkiezingen zijn ongemeen spannend, en bij al dat Vlaams-Waalse gekrakeel vallen de Europese 
kwesties in het niet. Er verschijnen wel interviews met de Europese lijsttrekkers, maar die worden ergens achter in 
de krant weggestopt. Als we even bladeren in De Standaard van afgelopen woensdag, dan vinden we Europa op 
pagina 25. 

Ironisch is het wel, in het land dat onderdak biedt aan de Europese instellingen, en dat zich altijd opstelde als de 
grootste eurofiel van de hele Unie. Nu de eurosceptici sterker dan ooit tevoren van zich laten horen, in Nederland, 
Groot-Brittannië en Denemarken bijvoorbeeld, is pro-Europees België met andere zaken bezig. Het debat over 
meer of minder Europa slaat in België, ondanks pogingen van de eurokritische N-VA, nauwelijks aan. 

Als de Europese verkiezingen dan toch aandacht krijgen, dan gaat het vooral over de strijd tussen de 'poppetjes'. 
Europees denkend als ze zijn, zijn de Belgen probleemloos meegegaan in de idee van een presidentiële strijd 
tussen de Luxemburgse christen-democraat Jean-Claude Juncker, de Duitse sociaal-democraat Martin Schulz en 
de 'eigen' liberaal Guy Verhofstadt. Waarbij Verhofstadt, als Belgisch oud-premier en flamboyante persoonlijkheid, 
bij velen de voorkeur geniet. De Belgische peilingen voor de Europese verkiezingen volgen grotendeels de 
nationale en regionale tendens, behalve voor de Open VLD: die krijgt Europees zo'n 3 procent Verhofstadt-bonus. 
DUITSLAND 
Aantal zetels 96 

Ook in Duitsland wordt door de hardwerkende Otto Normalverbraucher (Jan Modaal) met afgrijzen gekeken naar 
'ons' belastinggeld dat naar de 'luie' Grieken gaat. Maar aan de andere kant wordt, meer dan in de andere 
Europese landen, ook naar de voordelen van de EU gekeken. In het jaar dat er in Duitsland massaal teruggekeken 
wordt naar de dramatische gebeurtenissen van 100 en 75 jaar geleden - naar 1914 (begin van de 'oercatastrofe', 
de Eerste Wereldoorlog), en 1939 (begin van de Tweede Wereldoorlog) - ligt de nadruk toch vooral op de langjarige 
Europese vrede die door de vorming van de EU bereikt is. De meest anti-Europese partij in Duitsland is de 
Alternative für Deutschland (AfD), geleid door de Hamburgse professor Bernd Lücke. Hij wist de Bondsdag door de 
kiesdrempel van 5 procent net niet te halen, maar gaat hoogstwaarschijnlijk wel naar Brussel. De partij van de 52-
jarige hoogleraar, die er uitziet als een brave melkmuil, is jong en trekt, net als elders in Europa gebeurt bij 
populistische partijen, vogels van divers allooi aan. Er waren nogal wat relletjes over verondersteld racisme en 
homofobie van nieuwe leden, de laatste tijd. De Duitse kwaliteitspers schreef er gretig over, maar ruimt de laatste 
tijd ook meer diepgaande stukken in over de AfD. Der Spiegel ging vorige week op huisbezoek bij Lücke, en 
tekende er liefst vijf relatief vriendelijke pagina's voor in. Die Zeit kwam ook al over de vloer. Bernd Lücke lijkt 
gearriveerd, en klaar voor de verhuizing naar Brussel. 
POLEN 
Aantal zetels 51 

Wat dure reclamecampagnes niet gelukt is, heeft een Oostenrijkse travestiet met een liedje voor elkaar gekregen. 
Sinds Conchita Wurst vorige zaterdag het Eurovisie Songfestival won, zit er opeens leven in de campagne voor de 
Europese verkiezingen. Van een veredelde opiniepeiling zijn die de voorbije dagen uitgegroeid tot een ideologische 
strijd met als inzet de toekomst van Europa. Voorbij zijn de geforceerde discussies over energiepolitiek of Oekraïne, 
die de Poolse kiezers maar matig konden bekoren. 

De overwinning van Wurst wordt aangegrepen door alle partijen die niet van vrouwen met baarden houden, en dat 
zijn er nogal wat in Polen, een land dat nog altijd katholieker is dan de meeste andere EU-lidstaten. Conservatieve 
politici van diverse pluimage hebben de voorbije dagen gewaarschuwd voor het morele verval van Europa. 
Oppositieleider Jaroslaw Kaczynski, die na zes opeenvolgende verkiezingsnederlagen eindelijk nog eens wil 
winnen, riep op om een dam op te werpen tegen de Europese decadentie. Helaas voor hem blijkt ook Polen al 
aangestoken. Zijn rechterhand Adam Hofman zag in de blik van Wurst de ogen van premier Donald Tusk. 

De belangrijkste winnaar van de commotie zou wel eens de opkomst kunnen zijn. Ondanks de voordelen die 
lidmaatschap van de Europese Unie hun heeft opgeleverd, hebben de Polen nooit warm gelopen voor de Europese 
verkiezingen. Vier jaar geleden kwam nog geen kwart van de kiezers opdagen. Alleen Litouwen deed het toen 
slechter. 
 
Graphic

 
Frankrijk
Foto AFP
Italië
Duitsland
Foto reuters
Portugal
Groot-Brittannië
België
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); European Union Regulation + Policy (63%) 
 

Load-Date: May 16, 2014

 
End of Document





Eritreeërs zijn de Tamils van deze tijd
de Volkskrant
19 mei 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 951 words
Byline: SANDER VAN WALSUM
Body


Analyse - Vluchtelingenopvang 
Vluchtelingen zijn nooit welkom geweest. Zelfs de hugenoten, die zo bepalend heten te zijn voor de Nederlandse 
cultuur, werden in de 17de eeuw met kracht ontmoedigd hier te blijven. 
Op een van de opiniepagina's in de Volkskrant van zaterdag beklaagt lezer Daniël Kok zich erover dat de komst 
van asielzoekers uit Syrië en Eritrea niet zozeer als een probleem wordt aangemerkt voor de betrokkenen, maar 
vooral voor ons Nederlanders. Daarmee kenschetst hij niet alleen de huidige 'asielcrisis' maar ook bijna alle 
voorgaande edities. Sinds 1985 heeft Nederland weliswaar zo'n half miljoen asielaanvragen te verwerken gekregen 
- waarvan ruim 200 duizend zijn toegewezen - maar van harte is het nooit gegaan. 

Zelfs in de 17de eeuw, toen zich hier de honderdduizenden Vlamingen, hugenoten en Iberische Joden vestigden 
van wie we nu menen te weten dat ze ons land voorspoed brachten, werden vluchtelingen zonder economische 
potentie (want die had je toen ook) met kracht ontmoedigd om hier te blijven. Dat was ook het oogmerk van de 
eerste Vreemdelingenwet van 1849: onbemiddelde vreemdelingen zonder papieren moesten met minimale 
plichtplegingen uitgezet kunnen worden. 

De enige keer dat sindsdien van enige ruimhartigheid sprake was, was in 1956, toen ruim drieduizend Hongaren na 
de mislukte opstand in hun land naar Nederland kwamen. Als slachtoffers van sovjetrepressie genoten ze buiten 
het toenmalig Oostblok veel sympathie. De hartelijke ontvangst die hun in Nederland ten deel viel, zal ook zijn 
ingegeven door de wetenschap dat de Hongaarse grenzen na de Russische inmenging weer potdicht zaten. 

Ook de vluchtelingen uit het voormalige Joegoslavië, van wie midden jaren negentig ruim 50 duizend asiel 
aanvroegen in Nederland, waren hier aanvankelijk welkom - zelfs in die mate dat ze andere vluchtelingen, zoals 
Somaliërs, verdrongen. Dat zal hebben samengehangen met de schok die de wreedheden op de Balkan in de rest 
van Europa teweegbrachten, en met ons schuldgevoel over het onvermogen van Nederlandse VN-troepen om de 
Bosnische moslims tegen de Servische agressie te beschermen. Onze gastvrijheid was niet onbegrensd: we 
gingen ervan uit dat de vluchtelingen meteen na het staken van de vijandelijkheden naar de landen van herkomst 
zouden terugkeren, en werden niet moe hen aan die verwachting te herinneren. 

Dat is een van de constanten in elke asielcrisis - of wat daarvoor doorgaat: de vluchteling wordt niet geacht hier te 
blijven. Nederland is tenslotte geen immigratieland. Dat is nu niet anders dan in het najaar van 1914, toen ruim 
een miljoen Belgen op de vlucht voor het oorlogsgeweld naar Nederland trokken. De regering zag bij hun opvang - 
een geweldige opgave in een land met slechts 6 miljoen inwoners - aanvankelijk geen rol voor zichzelf weggelegd. 
Ze kwam pas in actie toen het eindeloze 'defilé van voetgangers, wagens, karren, rijtuigen, kinderwagens, 
kruiwagens met blinden, zieken, lammen, kinderen, ouderen en huisraad' niet te behappen bleek voor de private 
charitas. 

De regering vestigde opvangkampen - eerst alleen voor paupers en criminele elementen. Vervolgens voor anderen 
die geen onderdak bij particulieren hadden kunnen vinden, waarbij er wel op werd toegezien dat arbeiders en 
Belgen 'uit de hogere standen' van elkaar werden gescheiden. 

In sommige kampen heerste, ter beteugeling van ledigheid en onzedelijkheid, een militair regime - compleet met 
erwtensoep, door de Belgen 'gewapend beton' genoemd. In Zeist kwamen geïnterneerde militairen in opstand. Acht 
van hen werden daarbij gedood. Eind 1914 achtte de Nederlandse regering de situatie in België al dermate 
genormaliseerd dat ze onderhandelingen begon met de Duitse bezettingsautoriteiten over de repatriëring van de 
vluchtelingen. In mei 1915 waren van de miljoen vluchtelingen nog maar 100 duizend over. 

Tot de jaren tachtig meldden zich zelden meer dan 500 asielzoekers per jaar - vaak, zoals in het geval van 
Chilenen, Zuid-Afrikanen en Vietnamezen, op uitnodiging van de Nederlandse regering. In 1985 zwol de 
asielstroom aan door toedoen van de Tamils (die de burgeroorlog op Sri Lanka ontvluchtten). Nooit tevoren waren 
zoveel vluchtelingen - ruim 3.500 in 1984 en 1985 - uit zo'n ver en onbekend land hier naartoe gekomen. 

Nederland reageerde dan ook volkomen ontredderd op wat destijds als een invasie werd beschouwd. In de media 
stonden de Tamils snel als economische vluchtelingen te boek. Steden met (relatief) grote Tamil-concentraties 
sloegen alarm. Het kabinet reageerde met een straf ontmoedigingsbeleid. In januari 1985 werden 45 Tamils die 
zonder geldige verblijfspapieren op weg waren naar Oost-Berlijn, teruggestuurd naar Sri Lanka (tot misnoegen van 
de UNHCR). Asielzoekers werden verspreid over verscheidene opvangcentra in het land - destijds een novum. Zij 
kwamen niet langer in aanmerking voor een bijstandsuitkering maar vielen onder een sober, speciaal voor de 
Tamils opgetuigd, regime - de zogenoemde 'Regeling verzorgd verblijf Tamils', in de wandeling 'bed-bad-
broodregeling' genoemd. Al in 1985 stelde een door de regering benoemde commissie ter plaatse vast dat de 
situatie op Sri Lanka veilig genoeg was voor de repatriëring van de Tamils. 

De hoop dat met deze aanpak ook asielzoekers uit andere landen zouden worden afgeschrikt, bleek ijdel. In 1987 
kwam de Regeling Opvang Asielzoekers tot stand. Daarmee kwam een eind aan het ad-hocbeleid waarmee de 
regering tot dan toe op elke 'asielcrisis' had gereageerd. Zoals blijkt uit de geschokte reacties op de komst van 
'duizend Eritreeërs per week' zijn vluchtelingen nog altijd niet welkom. Ze zijn de Tamils van deze tijd: ze komen 
van verre, ze zijn met velen en ze wekken onze diepste argwaan. 
 
Graphic

 
 Belgische vluchtelingen van de Eerste Wereldoorlog.
 koningin Juliana tussen dankbare Hongaarse vluchtelingen.
Foto ANP
 Tamils demonstreren op het Binnenhof.
Foto Rob C. Croes / Anefo
 vluchtelingen uit Kosovo op de 21ste dag van hun hongerstaking.
Foto ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: May 18, 2014

 
End of Document





Migrant ziet Europa als een ver-van-mijn-bedshow
de Volkskrant
19 mei 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 5
Length: 832 words
Byline: VAN ONZE VERSLAGGEEFSTER JANNY GROEN
Body


Reportage Allochtone kiezers 
Met de opkomst van 'rechts' in Europa, is de noodzaak des te groter voor migranten om te gaan stemmen. Toch 
doen ze het niet. 
Het lijkt trekken aan een dood paard om migranten op 22 mei naar de stembus te krijgen. Weinigen lopen warm 
voor de Europese verkiezingen. Voor allochtonen is het Europees Parlement helemaal een ver-van-mijn-bedshow. 

Toch is het belang groter dan ooit, benadrukken migrantenorganisaties van diverse etnische pluimage (van Turks 
en Marokkaans tot Antilliaans en Filipijns). Via e-mails en nieuwsbrieven roepen zij hun achterban op te stemmen 
om tegenwicht te bieden aan 'de oprukkende xenofobie' in Europa. 

Het rechts-populistische blok van PVV-leider Geert Wilders en Europese consorten kan volgens peilingen als 
pollwatch2014.eu op 70 tot 95 zetels rekenen. Daarin schuilt niet het grootste gevaar. Overal in Europa laten 
middenpartijen zich 'besmetten' met het gedachtengoed van Wilders. Dat gevoel leeft breed in 
migrantengemeenschappen. Het wordt gedeeld door Wilders zelf. Gisteren zei hij in WNL Op Zondag dat hij 
weliswaar niet aan de macht is, maar wel grote invloed heeft op andere partijen en politici. 

Op CDA-lijsttrekker Esther de Lange bijvoorbeeld, werd vrijdagavond in Amsterdam opgeworpen in een door 
migrantenorganisaties georganiseerd verkiezingsdebat. Zij zou gezegd hebben dat zij in Europa vooral wil 
samenwerken met landen die een vergelijkbare cultuur hebben. 

'Hoezo vergelijkbare cultuur? Wat zegt zij hier over nieuwe Nederlanders?', werd gepikeerd gereageerd in het 
matig gevulde zaaltje van de Turks-Nederlandse organisatie HITB. 

Ergernis was er ook over het optreden van minister van Buitenlandse Zaken Frans Timmermans donderdagavond 
bij Pauw & Witteman. Hij zei dat de toestroom van Syrische en Eritrese vluchtelingen de Europese samenleving 
kan ontwrichten. Met die 'retoriek' zitten vooral PvdA-leden in hun maag. Nota bene een minister van de eigen partij 
goochelt met cijfers, waardoor een tweedeling ontstaat in Nederland en Europa tussen autochtonen en migranten. 
Waar is de compassie, waar zijn de mensenrechten, waar is de strijd tegen racisme en discriminatie? Hun eigen 
Timmermans neemt geen afstand van 'het Fort Europa'. 

Als de inzet zo hoog is op 22 mei, waarom lukt het de migrantenorganisaties dan niet hun achterban te 
mobiliseren? 'Het vertrouwen ontbreekt', meent Nourdin el Ouali, fractievoorzitter van de nieuwe Rotterdamse 
moslimpartij Nida die in maart vanuit het niets twee zetels pakte. 'PvdA, CDA, D66, VVD, zijn op nationaal niveau 
onvoldoende in staat Wilders van repliek te dienen. Waarom zouden ze dat dan in Europa wel kunnen?' 

Turkse Nederlanders voelen zich veel meer betrokken bij de presidentsverkiezingen in Turkije. De eerste ronde is 
op 10 augustus. Voor het eerst mogen ook Turkse burgers in Europa hun stem uitbrengen. Nu al beleggen 
kandidaten van de AK-partij van president Erdogan verkiezingsbijeenkomsten in Europa. 

Die electorale slag leeft. Onder meer, zeggen diverse Turkse bronnen, omdat die minder saai is dan de Europese. 
Via Turkse mediakanalen en You Tube-filmpjes worden de politieke schandalen en het machogedrag van Turkse 
politici gevolgd. De onderlinge spanningen tussen verschillende stromingen lopen niet alleen in Turkije, maar ook in 
Nederland op. 

Dat is andere koek dan het gezapige debat in het HITB-zaaltje, waar de Europese kandidaten Judith Sergentini 
(GroenLinks), Gabriella Molica (SP), Sander Terphuis en Nejra Kalkan (PvdA) vrijdagavond de degens kruisten. 
Vooral oude rotten in het migrantencircuit waren komen opdagen, van wie sommigen begin mei in Stockholm een 
bijeenkomst van Peoples Global Action bijwoonden. 

Op die conferentie over migrantenrechten werd fel uitgehaald naar 'Fort Europa', vertelt Jille Belisario, actief in 
een Filipijnse migrantenorganisatie. Zij las de lijst met 'Stockholm-eisen' voor, waaronder het recht op een 
fatsoenlijke asielprocedure, bescherming van kinderrechten en zero tolerance voor xenofobie, racisme en 
islamofobie. Belisario riep de Euro-kandidaten op zich in te spannen voor een cordon sanitair rond het 
extreemrechtse blok. 

GroenLinks krijgt ze niet mee. Sergentini: 'Dat populistische blok moet met politieke middelen worden bestreden. 
Een cordon sanitair geeft hen alleen maar gratis publiciteit.' 

Haar verweer schoot de Antilliaanse Nederlander Richard in het verkeerde keelgat. Hij roept op tot de vorming van 
een radicaal front. 'Migrantenorganisaties moeten meer samenwerken om druk te zetten.' 

Na afloop van het debat legt hij uit dat hij al 45 jaar in Nederland is. Hij heeft CPN, GroenLinks, PvdA gestemd. Hij 
gaat ook nu weer stemmen, dat is zijn plicht. Maar stemmen zet geen zoden aan de dijk. De migranten moeten 
een gezamenlijke vuist maken, demonsteren, collectief staken. Dan pas zal Europa voelen hoe belangrijk de 
migrantenstem is. 
Als het in Nederland niet lukt Wilders te bestrijden, waarom dan wel in Europa? (Nourdin el Ouali Fractievoorzitter 
Rotterdamse moslimpartij Nida) 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); Labor Force (83%); Immigration (75%); Refugees (69%); International Relations 
(64%) 
 

Company:  NOTA BENE (53%) 
 

Load-Date: May 18, 2014

 
End of Document





[Arm en gelukkig Bij het artikel van Sterre Lindhou...]*
de Volkskrant
19 mei 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 23
Length: 760 words
Body


Arm en gelukkig 
Bij het artikel van Sterre Lindhout over India (Vonk, 17 mei) staat een foto met het bijschrift 'een van Lucknows vele 
sloppenwijken'. Maar wat zie ik op de afbeelding? Lachende, fraai geklede en gezond uitziende mensen. 

Ik wil graag geloven dat ze arm zijn, maar ze komen ook over als zijnde gelukkig. Het is een interessant contrast 
met deprimerende afbeeldingen uit de onderklasse in de westerse samenlevingen, met name in de Angelsaksische. 

Sebas Swarthoogt, Amsterdam 
Censuur 
In de reacties op de uitspraak dat Google verwijzingen naar personen onder voorwaarden moet verwijderen komt 
steeds vaker de term censuur voor. 

Censuur is echter een door overheden opgelegde (onterechte) maatregel. 

M. Schuurmans, Velp (NB) 
Uitnodiging 
Illegalen hebben recht op (gratis) eten, kleding en onderdak. Dat heeft het Europees Comité voor Sociale Rechten 
(nooit van gehoord; heeft die club het hier voor het zeggen, en heb ik daarmee ingestemd?) bepaald (Ten eerste, 
17 mei). 

Illegalen hebben al recht op (gratis) medische zorg en onderwijs voor hun kinderen. Kinderen mogen niet van hun 
ouders gescheiden worden. Kinderen mogen niet gedetineerd worden, hun ouders dus ook niet. Kinderen die hier 
geworteld zijn mogen niet uitgezet worden, hun ouders dus ook niet. De strafbaarstelling van illegaliteit is 
afgeblazen. 

De asielprocedure kan worden afgeschaft, want de afgewezenen hebben geen reden meer om Nederland te 
verlaten, en de overheid geen middelen meer om ze daartoe te bewegen. Dit is een uitnodiging voor miljarden die 
het elders slechter getroffen hebben om ongedocumenteerd naar hier te komen. In het kader van de 
participatiesamenleving en de beperkte middelen van de overheid zal u worden gevraagd een paar families in huis 
op te nemen en te verzorgen. 

Willen de politieke partijen nog voor de verkiezingen van donderdag hun visie op deze kwestie kenbaar maken? 
Dan kunnen we daar rekening mee houden in het stemhokje. 

Pieter Markus, Geldrop 
Vluchtelingen 
Als mensen hun leven willen wagen om de armoede te ontvluchten, is het onderscheid tussen 'economische' en 
'politieke' vluchtelingen niet gepast meer - alsof het hier gaat om een stel opportunistische gelukszoekers. Politiek 
en economie zijn inmiddels ook dusdanig vervlochten dat het een niet meer zonder het ander is te zien. 

De beste manier om stromen asielzoekers tegen te gaan, is dan ook voorkomen dat ze uit hun land weg willen. 
Dat betekent dat we ons meer zullen moeten inspannen om een eind te maken aan dictaturen en burgeroorlogen, 
en dat we nu echt eens een fundamentele bijdrage zullen moeten leveren (financieel of anderszins) aan het 
opbouwen van lokale economieën in arme regio's. 

Peter Jamin, Utrecht 
Reactor Petten 
Het wel of niet sluiten van de reactor in Petten behelst een prachtig dilemma in de discussie over kosten rond zorg, 
gezondheid en risico's. Zo'n twee jaar geleden is besloten dat hoogspanningsmasten ondergronds moeten. Kosten: 
1,7 miljard euro, plus kosten voor onderhoud. De reden: het statistisch risico op het overlijden van één kind per 
twee jaar in Nederland aan de gevolgen van leukemie, te relateren aan de straling van hoopspanningsmasten. 

De argumentatie van enkele politici was: ja dat is veel geld, maar het zal je kind maar wezen. Dat was genoeg om 
tot dit besluit te komen. Voor een fractie van de prijs van ondergrondse hoogspanning kan Nederland wereldwijd 
een veelvoud van deze levens redden en dat ook nog met winstmogelijkheden. Aantallen? Er worden dagelijks 24 
duizend patiënten met isotopen uit Petten behandeld. 

Er zijn weliswaar nog enkele reactoren in het buitenland in staat tot het leveren van dit levensreddende product, 
maar die zijn ook alle verouderd. 

Wat jammer: in Nederland wordt niet zo vaak geluisterd naar argumenten en rekenen is verworden tot een elitaire 
vaardigheid. 

Wim van den Tol, Den Haag 
Poorten 
Jan Terlouw (O&D, 16 mei) mist in landen als Australië vooral de prachtige poorten. 

Toch staat een van de mooiste Nederlandse poorten in het Maritime Museum in Fremantle, Australië. Daar verging 
in 1629 het VOC-schip Batavia met aan boord een toegangspoort die voor de stad Batavia bestemd was. 

F.W. Steutel, Eindhoven 
Europese verkiezingen 
Hulde, Martin Sommer, voor je heldere analyse van de Europese verkiezingspraatjes (O&D, 17 mei). Ik voel me 
gesterkt: als traditionele, niet-kerkelijke linkspoot wijk ik - in principe eenmalig - van mijn pad en stem ik 22 mei 
(ook) op ChristenUnie/SGP. Vanwege het sobere en meest realistische verhaal. 

Daniëlle Kraft, Haarlem 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Immigration (61%) 
 

Company:  GOOGLE INC (57%) 
 

Load-Date: May 18, 2014

 
End of Document





'Papa, zullen we voetballen?'
de Volkskrant
19 mei 2014 maandag

 
Copyright 2014 De Persgroep Nederland BV All Rights Reserved
 
 
Section: Sport
Length: 2106 words
Byline: WILLEM VISSERS
Body


Alle internationals leerden ergens voetballen. De roots van Rafael van der Vaart liggen op het woonwagenkamp 
aan de Jan Ligthartstraat in Heemskerk. Lekker ballen met zijn vader Ramon. Tekst 
Eén scène uit lang vervlogen tijden vergeet Ramon van der Vaart nooit. Het beeld is als een dierbare foto in zijn 
geheugen geprint. Als hij terugkeert van zijn werk, staat daar een jongen met een bal op hem te wachten: het is 
Rafael, zijn oudste zoon. Die vraagt, als hij uitstapt: 'Papa, zullen we voetballen?' 

Ramon, als reparateur en verkoper van weegschalen hele dagen onderweg, is dan best moe, maar hij weet hoe 
graag de jongen voetbalt op het woonwagenkamp aan de Jan Ligthartstraat in Heemskerk. Voetballen achter de 
woonwagen of lekker op het binnenplaatsje, tussen de wagens in. Eindeloos balletjes trappen. Er zijn andere 
kinderen, maar die hebben niet altijd zin of ze zijn gewoon niet zo goed. Rafael heeft ontegenzeggelijk talent, hij 
heeft tegenstand nodig en wil altijd voetballen. Altijd. 

Het leven is overzichtelijk. Als Rafael de auto ziet aankomen, denkt hij: 'Gelukkig, papa is thuis. We kunnen samen 
voetballen.' Wat handig is: zijn vader doet dan steevast mee. Die houdt ook van voetbal, want hij is de 
gerenommeerde spits van De Kennemers uit Beverwijk. Hij kan zijn kont handig tussen de tegenstander en de bal 
draaien en hij scoort uit alle standen. Hij heeft een machtig schot met links en hij ziet al snel dat zijn zoon talent 
heeft in zijn linkerbeen. Misschien wel meer dan hijzelf. 

Misschien had Ramon hoger kunnen geraken als voetballer, maar dan had hij tussen zijn pakweg 16de en 18de 
geen feestnummer moeten zijn. Vier keer trainen in de week zag hij niet zo zitten. Uiteindelijk heeft hij in negentien 
jaar in het eerste elftal zo'n 180 competitiegoals gemaakt in de tweede, derde en vierde klasse. Dat is meer dan 
behoorlijk, maar je kunt niet zomaar zeggen: had ik maar anders geleefd. Dat heeft hij niet gedaan. Zo simpel is 
het. Topvoetballer zijn is ook een kwestie van opoffering. 

Dat ene beeld dus, van die wachtende jongen, daarvan kan de stoere Ramon van der Vaart zwijmelen. Nu nog. Het 
frappante is dat de geschiedenis zich herhaalt, een jaar of 25 later. Nu is Rafael de vader en Damián de zoon. 
Ramon: 'Ik zie mijn eigen geschiedenis met Rafael terug bij Rafael en mijn kleinzoon.' 

Voetbal is een familiebezigheid, zogezegd. Rafael: 'Als ik twee keer zwaar heb getraind met HSV, staat die kleine 
van mij daar te wachten. Met een bal. Van mijn vader heb ik geleerd dat hij altijd ging voetballen, al was hij moe. 
Een kind beseft niet dat zijn ouder moe kan zijn. Dus dan trap ik in de tuin nog even een balletje met hem.' 

In zijn mooie huis in een buitenwijk van Hamburg schenkt Rafael van der Vaart een glas wijn in. Op een kast staan 
twee megaflessen champagne, als beloning voor de 'man of the match' in de Premier League, bij Tottenham 
Hotspur, zijn vorige club. Van der Vaart, tegenwoordig van HSV in Hamburg, is geroerd als hij terugdenkt aan 
vroeger. Net zoals zijn vader emotioneel is, op een regenachtige vrijdag in Beverwijk. 

Rafael dacht altijd dat zijn vader sentimentele praatjes over vroeger verkocht. Dat blijkt dus niet zo te zijn. Hij 
herleeft zijn jeugd met Damián, als ze samen naar een wedstrijdje gaan van Victoria Hamburg, het clubje van de 
jongen. Met de auto, 40 kilometer verderop, in de vroege ochtend, als de dauw nog als een deken over de velden 
ligt. Dan staat hij daar te kijken, tot de enkels in de modder soms. Misschien komen ze hier wel nooit meer, denkt 
Rafael dan. Misschien speelt hij volgend seizoen ergens anders. Gaat hij daar weer op zoek naar een club voor zijn 
zoon. 

Hier in Hamburg twinkelen Rafaels ogen, vol van melancholie en trots, in het besef dat zijn vader gelijk had. 'Ze 
zeggen weleens: naarmate je ouder wordt, ga je steeds meer op je ouders lijken. Dat is ook zo. Mijn vader zegt 
altijd tegen mij dat het prachtig was vroeger. Hij mist die tijd erg: elke keer naar Ajax rijden, onderweg ergens een 
hamburgertje eten. Ik dacht altijd: Jezus, lul niet zo slap. Nu heb ik zelf een kind en wat blijkt: alles is waar. Dan sta 
ik daar langs het veld en denk ik: dit is inderdaad het mooiste. Ik geniet er ongelooflijk van. Alles wat mijn vader 
heeft verteld, beleef ik opnieuw met Damián. Weet je wat het is? Wij houden van kinderen en van voetbal.' 

Van zichzelf herinnert hij zich de wedstrijden van De Kennemers tegen DEM, de derby van Beverwijk. 'Ik kon het 
duel vaak beslissen. Dan had DEM even pech, ja.' Of hij nog details weet? Dat is al moeilijker. 'Heel vaag. 
Cornerballen in één keer in het doel.' 
Droom 
Terwijl zijn vader nog steeds spits is bij De Kennemers, van een lager elftal weliswaar, heeft het voetbal Rafael 
gebracht naar Amsterdam, naar Hamburg, Madrid, Londen en weer naar Hamburg. Hij is op weg 
recordinternational te worden. Al dertien jaar voetbalt hij in Oranje. Zijn eerste interland? In 2001, onder Van Gaal, 
tegen Andorra. Zijn 101ste interland? Ook onder Van Gaal, weer tegen Andorra. 

'Ik weet nog hoe ik als 18-jarige in Hoenderloo de kamer van Van Gaal binnenliep, met zweet onder de oksels. 
Melden bij Van Gaal, dat was iets. Dat je bij de grote mannen aan tafel moest zitten tijdens het eten, vond ik maar 
niets. Het waren spelers die je kende van tv. Ik was bang. Wat moet je zeggen? Ik denk dat het nu makkelijker is 
voor jonge jongens. Ik kwam als eerste, alleen. Dan ging ik zitten, maar dan zei iemand: daar zit Edgar. Davids dus. 
Een plekje opschuiven dan maar. Dan kwam de volgende: hé, dat is mijn stoel. Het zijn natuurlijk leuke grappen, 
maar in die tijd vond ik het verschrikkelijk. Ik was blij als de trip voorbij was. Met Edgar ging het later trouwens heel 
goed samen.' 

Hoe onwennig zijn entree in de grote wereld van het voetbal ook was, de droom is uitgekomen. Rafael weet nog dat 
hij Davids een hand gaf na zijn eerste interland en zei: 'Nou, tot ziens.' Davids antwoordde: 'Zo, jij hebt 
zelfvertrouwen.' Op dat moment voel je jezelf heel klein worden, maar nu is het grappig.' De seizoenen schieten 
intussen voorbij, vandaar ook die opwellende melancholie. 'Een seizoen is niets.' Het WK van Zuid-Afrika, met die 
geweldige finaleplaats, is alweer vier jaar geleden. 'Echt ongelooflijk.' 

Shirtjes heeft hij nooit geruild. Hij wilde ze houden. Wat dacht je dan? Een shirt van Real Madrid, dat ruil je niet. 
'Die vond ik zo mooi, die heb ik zelf gehouden.' 

Het begon dus in dat woonwagenkampje in Heemskerk, waar Rafael en zijn vijf jaar jongere broer Fernando 
werden geboren als zonen van Ramon en Lolita, de Spaanse dochter van een gastarbeider. Rafael kon al naar 
Ajax toen hij 10 was. Ramon vertrok dan extra vroeg naar zijn werk, zodat hij eerder naar huis kon. Hij reed dan 
naar een parkeerplaats in Zaandam, waar Lolita en Rafael stonden te wachten. Rafael stapte in de auto bij zijn 
vader en zo reden ze naar Ajax. Heerlijk. Praten. Dromen. Denken aan voetbal. 

Dat waren de mooiste jaren van zijn leven, vindt Ramon. 'Gewoon naar de ontwikkeling van die binkies kijken. Ze 
leren zoveel in één jaar. Niet alleen over voetbal, ook over discipline, over opvoeding. Ik had het voor geen goud 
willen missen.' 

Het waren de jaren voordat Rafael door een busje van Ajax thuis werd opgehaald. Ook die latere tijd was trouwens 
prachtig, want dan ging Ramon evengoed naar de training kijken. 

Hij koestert die tijd. Praten met andere ouders, ieder met eigen dromen. Nee, hij legde zijn zoon nooit druk op. 
Rafael moest het voetbal leuk blijven vinden. 'Ik liet hem vrij in zijn keuzen.' 
Wijsvinger 
Ramon zei weinig langs de zijlijn. Dat mocht ook niet van Ajax. Hij weet nog dat Rafael een keer naar de kant liep 
met zijn wijsvinger voor de lippen. Het kind gebaarde naar zijn vader dat hij stil moest zijn. Zo hoorde dat nu 
eenmaal. Bij Ajax wisten ze wel wat goed was voor een jongetje. 

Rafael: 'Ajax is dé opleiding. Daar moet je gewoon je mond houden. Ik herinner me Jan de Koning, mijn eerste 
trainer. Van hem droop de kwaliteit af. Hij was streng, maar op een leuke manier. Ik merkte dat ik binnen een paar 
weken veranderde van een voetballertje voor wie het tempo te hoog was in een speler die meeging in het tempo. 
Dat was een kwestie van talent, maar ik leerde ook snel bij. Bij De Kennemers was het dribbelen, dribbelen. Nu 
kreeg ik een balletje mee in een netje, waarmee je oefeningen moest doen. Hooghouden en zo. Je kreeg huiswerk 
mee, je moest een trucje voordoen voor de groep.' 

Toen Rafael een jaar of 14 was, realiseerde hij zich dat hij ver kon komen. 'Toen ik in de B-tjes speelde, ging ik 
geloven dat ik prof kon worden. John van 't Schip was onze trainer. Mijn jaar in B2 was niet zo goed, maar een jaar 
later, in B1, merkte ik: het gaat de goede kant op. Ik kreeg heel veel vertrouwen van Van 't Schip. Ik scoorde vaak, 
ook als spits. In A1 heb ik zelfs vaak als inschuivende centrale verdediger gespeeld. Ik scoorde 15 keer in A1. Toen 
was Van 't Schip ook mijn trainer. Dan groei je naar een profbestaan toe. Iedereen heeft het over je, je hoort 
trainers praten.' 

Misschien is dat de moeilijkste fase voor een aanstaande prof. De jongen is een puber en zijn hele omgeving 
verandert. Andere jongens en zaakwaarnemers willen zijn vriend zijn. Meisjes lonken. Van der Vaart bleef zichzelf. 
Nu, op zijn 31ste, lijkt hij nog veel op de jonge prof die doorbrak, hoewel het leven hem heeft meegenomen naar 
nieuwe omgevingen. 'Het is moeilijk. Ik kwam op mijn 17de in het eerste van Ajax. Ik scoorde aan de lopende band. 
Op een gegeven moment voel je je het mannetje. Je krijgt een auto waarin je net iets te hard rijdt. Dan heb je de 
juiste mensen om je heen nodig om je naar beneden te trekken.' 

Ramon: 'Ik ben er trots op dat hij nooit concessies heeft gedaan aan zijn positieve, vriendelijke karakter. Hij is 
gebleven zoals hij is. Er waren weleens momenten dat we dachten dat hij zweefde, maar die duurden nooit lang. 
Dan zetten we hem snel terug op de grond.' 

Met zijn ouders hoeft hij geen fratsen uit te halen. 'Als je bij Ajax speelt, is het zaak normaal te blijven buiten het 
veld. Hoe ouder je wordt, hoe makkelijker dat gaat. Voetballen is leuk en aardig, maar verder niet zo bijzonder. Ik 
kan beter voetballen dan een normaal mens, alleen: verder ben ik net zo normaal als die ander. Dat hebben mijn 
ouders me altijd laten inzien. Het is belangrijk een goed mens te zijn. Straks is je loopbaan voorbij. Als je dan alleen 
zit aan je wijntje, is dat ook triest.' 
Plezier 
Vandaar zijn opgeruimdheid, zijn vriendelijkheid, zijn optimisme. Ramon: 'Als Rafael voetbalt, straalt hij plezier uit.' 
Misschien dat ze nog eens samen spelen. Dat zou geweldig zijn. Ramon houdt zich redelijk fit. 'Dan moet hij het 
nog even volhouden', zegt Rafael met lichte spot. Want hij is een liefhebber, net als zijn vader. Misschien dat hij 
dan straks een balletje kan aangeven, waarna Ramon scoort. 

Rafael denkt dat hij wel tot zijn 40ste blijft voetballen. Althans, zo lang mogelijk, zo lang de benen hem dragen. Een 
niveautje lager? Maakt hem niet uit. 'Ik vind voetballen leuk, ik vind trainen leuk. Er gaat niets boven een heerlijke 
training. Daarvan word je blij en dan kom je blij naar huis. Een typisch Nederlandse training, daarvan houd ik het 
meest. Met het Nederlands elftal train je altijd top. Passen, trappen, positiespel, partijtje op een scherpe en goede 
manier. In het buitenland vinden ze trainen soms niet zo belangrijk. Of je hebt een tactische training van een uur. 
Dan ga je naar huis en denk je: wat heb ik nu gedaan?' 

Pa is 53, zoon 31, kleinzoon 7. Ja, wie weet spelen ze nog eens in één ploegje, vader Ramon en zoon Rafael. 
Gewoon voor de grap. Omdat ze hecht zijn als familie. Omdat voetbal zo mooi is. Rafael: 'Al is het maar één 
wedstrijd, bij De Kennemers.' 
Veld 1 
Veld 1 is het belangrijkste veld van de amateurclub, het hoofdveld. Het is dicht bij de kantine en wordt omgeven 
door tribunes en reclameborden. De beste jeugdteams van de club voetballen op Veld 1. En het eerste elftal 
natuurlijk. Het echte voetbal begint op Veld 1. 

Met de internationals van nu keren we terug naar hun eerste veld. De spelers van Oranje raakten er door het spel 
geïnspireerd toen ze nog nooit hadden gehoord van zaakwaarnemers, doellijnbewaking en transferwindows. 
Vandaag de vijfde aflevering van elf verhalen. De uitgebreide versies daarvan zijn gebundeld in een boek, Veld 1, 
dat op 12 mei is verschenen. 
CV 
Naam: Rafael van der Vaart 

Geboren: 11 februari 1983 

Geboorteplaats: Heemskerk 

Eerste club: De Kennemers 

Profclubs: Ajax, HSV, Real Madrid, Tottenham Hotspur, HSV 

Debuut profvoetbal: 19 april 2000: FC Den Bosch - Ajax 1-1 

Debuut Oranje: 6 oktober 2001: Nederland - Andorra 4-0 
 
Graphic

 
November 2013, oefenwedstrijd Nederland - Colombia. Van der Vaart krult de bal richting doel, Abel Aguilar is te 
laat.
Foto Guus Dubbelman / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Soccer (94%); Tournaments (63%) 
 

Load-Date: May 18, 2014

 
End of Document





Het zuiver nationale 'wij' is een absurde fictie
de Volkskrant
19 mei 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 21
Length: 591 words
Byline: MARTIN UNFRIED
Body


Europese verkiezingen 
In het EU-debat in Nederland wordt op een vreemde manier een 'nationaal belang' geconstrueerd dat juist in het 
Europese Parlement niet aan de orde is. 
Als wij uit de EU stappen dan is dat voor ons veel beter (Wilders)! Als wij minder Bulgaren toelaten, is dat voor ons 
ook beter (Asscher). Als wij niet zoveel Natura 2000-regels uit Brussel hoeven na te leven, is dat voor ons veel 
beter (Buma). Als wij minder landbouwsubsidies in Brussel verdelen, is dat voor ons nog veel en veel beter 
(Pechtold). En de hamvraag is natuurlijk: hoe maakt Europa 'ons' vrijer, veiliger en welvarender (Rutte). 

Met deze interessante uitspraken van Nederlandse politici heb ik een klein probleem. Ik weet niet of ik bij 'wij' hoor. 
Zij beschrijven namelijk de verhouding tussen Brussel en 'ons'. Tussen Europa en Nederland. En ik heb nog wel 
een Duits paspoort, maar na 17 jaar in Maastricht te hebben gewoond en belasting te hebben betaald, wil ik er wel 
graag een beetje bij horen. 

Ik mag bij de Europese verkiezingen namelijk op de Nederlandse partijen stemmen. Maar ik weet niet of ze ook 
voor mij spreken. Zij zeggen namelijk dat 'wij' een gemeenschappelijk belang hebben en dat het bij deze 
verkiezingen niet om het Europese maar om het nationale belang van Nederland gaat. 

Dat vind ik om verschillende redenen bizar. De Nederlandse politiek, de Nederlandse samenleving en de 
Nederlandse kiezers zijn op dit moment zo sterk uit elkaar gegroeid (veel meer dan in Duitsland) dat het nauwelijks 
denkbaar is dat er een soort nationaal belang bestaat dat bijvoorbeeld GroenLinks-kiezers en PVV-kiezers kunnen 
onderschrijven. 

Nog merkwaardiger is dat, wat deze verkiezingen betreft, het juist het Europees Parlement is dat mij als burger 
vertegenwoordigt via politieke partijen. Het gaat juist niet om een puur nationaal belang. Het gaat om landbouw, 
milieu, migratie, interne markt, et cetera. In dat verband hoef ik niet over de abstracte kwestie te praten of er al dan 
niet een Europese identiteit bestaat. Het gemeenschappelijk beleid bestaat. Het gaat dus om de res publica op een 
Europees niveau. En dat valt nu juist niet door een kosten-baten analyse vanuit nationaal perspectief te 
beoordelen. Het gaat om beleidskeuzes. 

Interessant is dat het debat over het 'wij' en de EU gaat, maar niet over de beleidskeuzes die de politieke partijen in 
het Europees Parlement willen maken. Op veel beleidsgebieden hebben mijn opvattingen weinig gemeen met die 
van sommige Nederlandse en Duitse partijen. 

En het gaat in de EU juist niet om zorg, pensioen of onderwijs waar nationale solidariteitssystemen een rol spelen. 
Zelfs in de kwestie 'toekomst van de euro' is het voor mij niet echt duidelijk dat ik belangen heb die mij dichter bij 
een Nederlander brengen dan bij een Oostenrijker. 

Het idee van het zuivere nationale 'wij' is een absurde fictie. Het is ook interessant dat hier niet alleen politici aan 
mee doen, maar ook wetenschappers. Zelfs mijn oud-collega Adriaan Schout van Instituut Clingendael had het 
weken geleden in deze krant over het 'wij'. Dat 'wij' nu in de EU harder moeten optreden. 

Grappig genoeg was zijn stuk onbedoeld heerlijk chauvinistisch. Met als motto dat het beleid van al die anderen 
landen (de Italianen!) niet deugt. Zelfs de Duitsers deugen niet echt. Daarvan was ik als Nederduitser natuurlijk 
weer zwaar onder de indruk. 

Wat ben ik blij dat 'wij', dus 'onze' Nederlandse partijen het in Nederland zo goed doen. 
Martin Unfried, verbonden aan het European Institute of Public Administration in Maastricht. 
 
Graphic

 
Posters voor de Europese verkiezingen.
Foto Lex van Lieshout / ANP
Martin Unfried
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); European Union Regulation + Policy (73%) 
 

Load-Date: May 18, 2014

 
End of Document





Met liefde rechtstreeks uit Marokko
de Volkskrant
19 mei 2014 maandag

 
Copyright 2014 De Persgroep Nederland BV All Rights Reserved
 
 
Section: Economie; Blz. 20
Length: 1191 words
Byline: DOOR TJERK GUALTHÉRIE VAN WEEZEL
Body


De onderneming 
In korte tijd heeft Ahmed Barghaoul een florerende oriëntaalse supermarktketen opgebouwd. Tanger Markt trekt 
tienduizenden klanten per week. En dat mogen er best veel meer worden. 
Ahmed Barghaoul is wel bereid mee te werken aan een stuk over de supermarktketen die hij in enkele jaren uit de 
grond heeft gestampt. 'Maar alleen als het een groot artikel wordt, een klein stukje is zonde van zijn energie', laat 
een van zijn medewerkers weten. 

Dochter Ikram schiet in de lach als zij een paar dagen later hoort over de eisen die Ahmed aan het interview heeft 
verbonden. Typisch haar vader. 'Ik ken echt niemand die zo goed kan onderhandelen als hij.' 

'Goed rekenen, je inleven in wat andere mensen willen en duidelijk zijn, dat maakt een goede handelsman', zegt 
Ahmed Barghaoul zelf. 'En dat kan ik.' Daarmee heeft hij binnen vijf jaar vijf grote supermarkten geopend: in 
Amsterdam, Almere, Antwerpen en Rotterdam (twee vestigingen). 

Barghaoul geeft een snelle rondleiding door zijn distributiecentrum annex hoofdkantoor op het Amsterdamse 
bedrijventerrein Westpoort. 6.000 vierkante meter vloeroppervlak, de schappen gaan meer dan 5 meter de lucht in. 
Een vrachtwagen met Spaans nummerbord heeft net een paar ton watermeloenen uit de Sahara aangevoerd. De 
volgende truck brengt olijven en gekonfijte citroenen in grote bakken. Op het etiket staat al keurig Tanger gedrukt. 

'Ik maak lang van tevoren afspraken met leveranciers, slachthuizen en boeren en ik koop groot in', zegt Barghaoul. 
'Dat drukt de prijs. Ga maar na: Als je op vakantie bij een winkel een leuke tafel ziet, kost die 100 euro. Maar als je 
de meubelmaker zegt dat je volgend jaar tweehonderd tafels komt afhalen, krijg je ze misschien wel voor een tientje 
per stuk.' 

Toch ontkent hij dat hij alleen maar gaat voor de laagste prijs. Belangrijk is ook dat zijn zakenpartners goed voor 
hun personeel zorgen. Hij reist de hele wereld over om in te kopen en te kijken waar zijn producten vandaan 
komen. 'Ik wil het gevoel hebben dat mijn producten komen van mensen die hun werk met plezier doen.' 

Uiteindelijk betaalt dat zich terug, zegt Barghaoul, terwijl hij naar een pallet loopt waarop de zakken aardappels 
twee meter hoog liggen opgetast. 'Als de mensen dit in Marokko niet zorgvuldig opladen en het valt er hier af, zijn 
mijn mensen tijd kwijt om het allemaal weer goed op te stapelen. Dat kost uiteindelijk veel geld, dus heb ik graag 
dat het daar met liefde gebeurt.' 

Hij spreekt rap en onberispelijk Nederlands. Zinnen sluit hij vaak af met een snel 'begrijp je wat ik bedoel?' Niet elke 
lettergreep krijgt daarbij evenveel aandacht. 

In het pakhuis zijn een paar grote koelcellen, elders in Amsterdam is de centrale slagerij. Alle verse producten 
worden snel verwerkt en meestal binnen een paar uur weer doorgestuurd naar de winkels. 

Goedkoop en vers, daarmee trekt Tanger tienduizenden klanten per week. Een multicultureel gezelschap: 
Marokkanen, Turken, Antillianen, Surinamers, maar ook Nederlanders. En met merken die allochtonen hier in 
Nederland missen. Sommige klanten leggen tientallen kilometers af om bij Tanger groots in te slaan. 

De kiem voor de formule werd al begin jaren tachtig gelegd. Toen begon Ahmed samen met zijn vader en broers 
een bescheiden buurtwinkel op de Haagse Hoefkade. Tanger groeide snel uit tot de grootste kippenleverancier van 
Den Haag. Toen de naastgelegen Lidl vrijkwam, kochten de broers de ruimte erbij en bouwden ze het bedrijf uit tot 
een grote oriëntaalse supermarkt. 

In de loop der jaren werden alle broers echter ruim bedeeld met nageslacht, terwijl hun bedrijf in Den Haag niet 
meer groter werd. Ahmed besloot daarop voor zichzelf te beginnen en de supermarktketen op te bouwen die hij al 
zo lang in zijn hoofd had. Hij behield de naam Tanger, naar de havenstad in Noord-Marokko. 'Een goede naam, 
omdat elke Marokkaan van Tanger houdt, zelfs het koninklijk huis.' 

Door toeval stuitte hij vijf jaar geleden op een grote ruimte op de eerste verdieping van een groot pand in 
Amsterdam Slotermeer. De makelaar deed moeilijk, 'hij geloofde mij niet en zei dat er al anderen waren die er een 
matrassenpaleis of een trouwzaal van wilden maken'. Maar Barghaouls zoon - die een jaar in Cambridge en daarna 
aan de VU economie studeerde - bleek vrienden van de makelaar te kennen. Het ijs was gebroken en de deal was 
snel rond. 'Het is wel jammer dat handel hier zo vaak via via moet gaan', zegt Ahmed gelaten. 

Een lening heeft hij nooit gehad. Hij had 'wat spaargeld' uit zijn Haagse tijd. De rest van de uitbreiding financiert hij 
door slimme betalingsafspraken te maken. 'Ik maak altijd goede afspraken met mijn leveranciers over de 
betalingstermijnen. Daardoor hoef ik meestal pas na een paar maanden te betalen. Zo houd ik altijd genoeg 
werkkapitaal.' 

Niet iedereen is blij met het succes van de slimme onderhandelaar. De kleine Marokkaanse en Turkse winkels in 
Slotermeer kunnen niet tegen de prijzen van Tanger op en zien hun winst verdampen. Kort na de opening van 
Tanger beschuldigden ze Barghaoul ervan dat hij onder de kostprijs werkte. In de buurt ging de roddel dat Tanger 
varkensvlees door het gehakt zou gooien en het vlees zou stinken. De lokale omroep maakte er een item over. Bij 
de Wageningse universiteit lieten zij het gehakt testen, het bleek zuiver rund met minder bacteriën dan in bijna alle 
omliggende winkels. 

De prijzen voor vlees, groente en fruit liggen vaak ook onder die van de Hollandse supermarktketens. 'Logisch', 
zegt Barghaoul. 'Ik koop direct bij de leverancier (zonder tussenpersonen), zodat er op de producten geen opslagen 
worden doorgevoerd. Als ik een lading watermeloenen koop, regel ik dit in een paar telefoongesprekken.' 

En zijn kantoorkosten zijn laag. In de loods in Amsterdam-Westpoort staan een paar containerkantoortjes op elkaar. 
Van daaruit wordt de organisatie bestuurd. Dochter Ikram, student bedrijfskunde aan de VU, doet daar de 
personeelszaken voor het almaar groeiende leger medewerkers. 

Ondanks die lage prijzen voelen de Hollandse supermarktketens zich niet echt bedreigd, stelt Barghaoul. 'Tanger 
verkoopt toch vooral etnische producten, die zij niet hebben. Luiers, schoonmaakmiddelen of typisch Nederlandse 
pindakaas zullen de klanten van Tanger bij een Hollandse supermarkt kopen. Barghaoul: 'Sommige Hollandse 
supermarkten hopen juist dat er een Tanger bij hen in de buurt komt, dat trekt klanten.' 

Nu de banken elke minuut tientallen pinbetalingen van Tanger binnenkrijgen, melden ze zich om nieuwe 
investeringen te financieren. Maar daar begint Barghaoul niet aan. 'Aan schuld raak je snel verslaafd.' 

Ook zonder dat krediet gaat de uitbreiding hard door. Vastgoedontwikkelaars willen de keten er maar wat graag bij 
hebben. Volgende vestigingen, in onder andere Utrecht, Den Haag en een tweede in Amsterdam, zullen er snel 
komen, zegt Barghaoul. Maar ook in Brussel en in Duitse steden heeft hij plannen. 'Dit is pas het begin.' 
PROFIEL 
Bedrijf 
Tanger Markt 
Waar 
Amsterdam, Almere, Antwerpen, Rotterdam 
Sinds 
2008 
Aantal werknemers 
160 
Jaaromzet 
Geheim, 'zo snel mogelijk 100 miljoen' 
Ik wil dat mijn producten komen van mensen die hun werk met plezier doen 
 
Graphic

 
Dochter Ikram zegt over eigenaar Ahmed Barghaoul: 'Ik ken echt niemand die zo goed kan onderhandelen als hij.'
Foto Klaas Jan van der Weij
Tanger Markt in Amsterdam.
Foto Klaas Jan van der Weij
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Industry: Retail + Wholesale Trade (94%); Food + Beverage Stores (75%) 
 

Load-Date: May 18, 2014

 
End of Document





Groeibriljant Sifan Hassan
de Volkskrant
19 mei 2014 maandag

 
Copyright 2014 De Persgroep Nederland BV All Rights Reserved
 
 
Section: Sport; Blz. 11
Length: 872 words
Byline: MARK VAN DRIEL
Body


Atletiek - Diamond League 
Sifan Hassan (21) haalde een streep door een 27 jaar oud Nederlands record. Op de 1.500 meter behoort de in 
Ethiopië geboren atlete tot de wereldtop. 
Sifan Hassan maakt ver van de Nederlandse polder naam, in landen die tot voorkort voor haar gesloten bleven. In 
Shanghai verbeterde ze zondag het 27 jaar oude Nederlandse record van Elly van Hulst op de 1.500 meter. Twee 
weken geleden liep ze in het Amerikaanse Stanford de snelste 5.000 meter van het seizoen. 

De 21-jarige Hassan, de Ethiopische vluchtelinge die pas officieel kan reizen sinds ze vorig jaar een Nederlands 
paspoort bemachtigde, heeft zich razendsnel bij de wereldtop gevoegd. Ze deed in Shanghai voor de vierde maal 
mee aan een Diamond League. Ze viel voor de derde keer in de prijzen. Bij dat gemiddelde komt geen enkele 
Nederlandse atleet in de buurt. 

Hassan liep in Shanghai een sluwe race. Ze liet zich niet verleiden tot een krachtmeting met Abeba Aregawi (23), 
de Ethiopische die sinds 2013 voor Zweden uitkomt. Op Aregawi staat geen maat. Ze wint al haar wedstrijden met 
ruime voorsprong. De wereldkampioene outdoor en indoor heeft geen 1.500 meter verloren sinds ze voor Zweden 
besloot uit te komen. In Shanghai liep ze de snelste seizoenstijd: 3.58,91. 

Hassan bleek lering te hebben getrokken uit de WK indoor in Sopot, afgelopen maart. Daar ging ze op de 3.000 
meter de strijd aan met een andere voormalige landgenote: wereldrecordhoudster Genzebe Dibaba. Ze moest die 
gedurfde keuze bekopen met een ernstige inzinking aan het slot van de race. Ze verspeelde een medaille en 
eindigde als vijfde. Ze was onthutst over het resultaat en huilde tranen met tuiten. Ze had bij haar WK-debuut 
gerekend op minimaal zilver. 

Op de 1.500 meter van Shanghai liet Hassanin de slotfase bewust Aregawi gaan. Ze schoof pas in de laatste 200 
meter vanuit de middenmoot naar voren. Met haar krachtige eindsprint kwam ze nog vlak bij de Amerikaanse Jenny 
Simpson, de wereldkampioene 1.500 meter uit 2011. 

Haar derde plaats in 4.01,19 was flink veel sneller dan de toptijd van Van Hulst uit september 1987: 4.03,63. 
Hassan is geboren in 1993. Met haar toptijden op de 1.500 en 5.000 meter heeft Hassan zich opgeworpen als 
medaillekandidaat voor de EK atletiek in Zurich, komende zomer. Op de kortste afstand is alleen Aregawi sneller. 
Aan haar toptijd van 14.59,23 op de 5.000 meter kwam vorig jaar niet een Europese atlete. In Nederland is alleen 
Lornah Kiplagat sneller geweest. Die geboren Keniaanse werd viermaal wereldkampioen, tweemaal op de halve 
marathon, eenmaal op de 20 kilometer en eenmaal op de cross. 

De 40-jarige Kiplagat heeft sinds 2012 geen wedstrijd meer gelopen, al heeft ze nooit officieel afscheid genomen. 
Als ze wacht op een potentiële opvolgster: een groter talent dan Hassan zal zich niet snel aandienen. 

Haar coach Honoré Hoedt verkondigde vorig jaar bij haar naturalisatieceremonie in Arnhem al dat zij het talent bezit 
om bij de Olympische Zomerspelen van Rio de Janeiro (2016) twee gouden medailles te veroveren: op de 1.500 en 
5.000 meter. Nederland heeft sinds Barcelona (1992) geen atletiekmedaille gepakt. 

De Atletiekunie beseft dat Hassan een uitzonderlijk geval is. Wegens een gebrek aan olympisch succes krijgt de 
bond sinds vorig jaar minder geld van de sportkoepel NOC*NSF. Een van de topsportprogramma's die sneuvelde 
was de middellange afstand: de afstanden dus waarop Hassan uitblinkt. 

Vanwege haar exceptionele talent bleek er eerder dit voorjaar toch wat geld beschikbaar om Hassan op 
trainingsstage te sturen in het Amerikaanse Flagstaff, dat op 2.100 meter ligt. Ze werd daar vergezeld door haar 
leeftijdsgenoot Maureen Koster, een geboren Nederlandse die ook als talent te boek staat. Zij eindigde bij de 
Diamond League in Shanghai als negende op de 1.500 meter. Ze plaatste zich met een persoonlijk record van 
4.06,42 eveneens voor de EK atletiek. 

Bij de EK in Zurich, half augustus, wordt Hassan geacht in oranje tenue te oogsten. Met die verwachtingen zal ze 
weinig moeite hebben. Ze brandt van ambitie, weet coach Hoedt, de man die Bram Som in 2006 op de 800 meter 
aan Europees goud hielp. Na de smadelijke vijfde plaats bij de WK indoor zei Hoedt kalm dat Hassan enorm hard 
kan lopen, maar het vak van topatleet nog onder de knie moet krijgen. Daar is ze inderdaad druk mee bezig. 
PLOEG VOOR EK IN ZURICH KRIJGT STEEDS MEER VORM 
De atletes Dafne Schippers, Jamile Samuel en Sharona Bakker mogen meedoen aan de EK atletiek, half augustus 
in Zurich. Schippers en Samuel plaatsten zich bij een wedstrijd in Hoorn op de 100 en 200 meter, Bakker op de 100 
meter horden. 
Schippers won beide sprintduels van Samuel. Op de 100 meter liep ze 11,22. Op de 200 meter kwam ze in de 
buurt van haar persoonlijke record van 22,69, dat ze drie jaar geleden liep tijdens de WK atletiek in Zuid-Korea. Ze 
kwam in Hoorn tot 22,77. De tijden van Samuel waren 11,37 en 23,24. Schippers zal normaal gesproken bij de EK 
niet meedoen aan de sprintnummers. Ze richt zich op de zevenkamp. 
Sharona Bakker plaatste zich op de 100 meter horden in een persoonlijk record voor Zurich. Ze liep in ideale 
omstandigheden 13,03, eenhonderdste seconde onder de limiet. Vorig week kwam ze het verregende en koude 
Lisse al tot 13,06. 
 
Graphic

 
Abeba Aregawi wint overtuigend de 1.500 meter in Shanghai. Links Sifan Hassan. 
Foto AFP
Sifan Hassan
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Track + Field (94%); Sports + Recreation (71%) 
 

Load-Date: May 18, 2014

 
End of Document





'Onze cultuur staat hoger dan de islam'
de Volkskrant
19 mei 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1196 words
Byline: DOOR ARIEJAN KORTEWEG
Body


Interview Marcel de Graaff, PVV 
De PVV wil in Europa één fractie vormen met het Front National en Vlaams Belang. Maar stemmen moet soeverein 
gebeuren. Tenzij het gaat om 'minder EU'. 
Marcel de Graaff, een rijzige heer met doordringende blik en iets langer haar, was tot voor kort alleen bij insiders 
bekend, als leider van de PVV-fractie in de Eerste Kamer. Na het afhaken van Laurence Stassen als lijsttrekker 
voor de Europese verkiezingen werd hij naar voren geschoven als nieuwe eerste man in Brussel. 

Sindsdien is het leven van De Graaff, die zijn brood verdient als consultant en bij KPN eindverantwoordelijk is voor 
alarmnummer 112, drastisch veranderd. Hij wordt geïnterviewd, voert campagne, schuift aan bij debatten. Soms in 
de schaduw van Geert Wilders, soms op eigen kracht. 
Waarom moeten de mensen straks op u stemmen? 
'De PVV staat voor minder Europese Unie. Tachtig procent van onze wetgeving komt van de EU. Dus als je nu niet 
stemt, geef je 80 procent van je invloed weg op wat er in Nederland gebeurt.' 
Wat verandert er als de PVV de absolute meerderheid zou krijgen in het Europese Parlement? 
'Dan zouden wij de EU ontmantelen. We zijn voor economische samenwerking met al die Europese landen, de 
ligging van Nederland is daarvoor ideaal. We zijn ook gebaat bij goede relaties met onze buren. Maar politieke 
samenwerking wil de PVV niet.' 
Als consultant kent u het bedrijfsleven. Zal KPN blij zijn met een vertrek uit de euro? 
'Bedrijven die nationaal georiënteerd zijn, krijgen geen grote problemen. Op multinationals heeft het meer impact, 
vooral door de wisselkoersen. Uit het onderzoek dat we hebben laten doen, blijkt dat gulden en euro in evenwicht 
komen, met op termijn een iets stijgende waarde. Dat kan gunstig zijn. Duitsland heeft met die sterke mark goed 
kunnen presteren.' 
Zijn Europese afspraken niet juist handig voor 112? 
'Er is niks mis met uniformering van stekkers of van zo'n noodnummer. Maar met het gelijkschakelen van 
pensioenfondsen, grenzen of begrotingen wordt de man in de straat geslachtofferd. Het is mijn persoonlijke 
betrokkenheid dat te willen voorkomen.' 
Over persoonlijke betrokkenheid gesproken: Laurence Stassen behoorde na Wilders' uitspraken over minder 
Marokkanen tot de uittredende PVV-ers. Op zaterdag zei Wilders dat hij niet wist hoe het verder moest. Op 
maandag was hij er uit. Wat gebeurde in de tussentijd? 
'Wat er gebeurde is dat ik werd gevraagd de lijst te trekken. Als fractievoorzitter in de Eerste Kamer kijk je vooruit 
naar de Statenverkiezingen. Ik zat al enigszins in die mallemolen van campagne voeren. Geert en ik hadden al 
eens over Europa gesproken. Ik heb er een nachtje over geslapen, en met het groene licht van thuis heb ik ja 
gezegd.' 
U staat nu in de schijnwerpers. Hoe is het elk woord te moeten wegen? 
'Ik zit al een paar jaar op Twitter, dat wegen van woorden was al ingeslepen. Debatten op de radio of voor de 
camera zijn anders dan in de Eerste Kamer. Ik doe dat - u ziet dat misschien aan me - met veel plezier.' 
U zegt dezelfde dingen als Wilders, maar op een vriendelijker manier. Waarom? 
'Dat is de aard, denk ik. We zijn verschillend. Maar ik sta honderd procent achter de PVV. Tegen Geert heb ik 
gezegd: maak gebruik van mijn diensten als je me nodig hebt.' 
Op diezelfde vriendelijke toon zei u eerder deze week: de Marokkaanse cultuur is minderwaardig. 
'Dan gaat het me primair om de islam. Dat die een schrille vorm krijgt in delen van Marokko, komt er bovenop. Ik 
zeg niet: Marokkanen of moslims zijn minderwaardig, want alle mensen zijn gelijk. Maar ze worden grootgebracht in 
culturen die verschillend zijn. Cultuur is een product van de mens, zoals er fabrieken zijn die auto's maken. Dan kun 
je een maandagmorgenauto treffen en die deugt niet. Daar ga je mee terug.' 
U vindt dat Marokkanen een maandagmorgencultuur hebben? 
'Zo kun je dat gekscherend zeggen. In die cultuur zie je trekken die volgens onze normen niet door de beugel 
kunnen. Wij hebben het respect voor onze medemens vastgelegd in mensenrechten. In de islam is de vrouw 
minder, is de homo ontaard en moet een afvallige worden gedood. Dat maakt dat onze cultuur een trede hoger 
staat.' 
U bent opgeleid als theoloog. Het christendom beschouwt zich, net als de islam, als enige ware godsdienst. Komt 
daar uw superioriteitsgedachte vandaan? 
'Het christendom stelt liefde centraal. Denk aan naastenliefde, aan de oproep uw vijanden lief te hebben. Maak je 
dat absoluut, dan kom je bij God. Terwijl de islam God absoluut maakt in gehoorzaamheid. Wat wil je, liefde of 
onderworpenheid?' 
In uw uitspraak over minderwaardige cultuur klinkt van die liefde niets door. 
'Die zit daar wel degelijk in verscholen. Juist uit liefde wil je mensen insluiten die op wat voor manier verschillend 
zijn. Vanuit die gedrevenheid wend ik me tot mensen die een cultuur hebben die anderen uitsluit.' 
En wat als u daarmee zelf anderen uitsluit? 
'Wat ik doe is benoemen waar de pijn zit. Zodat de mensen naar me toekomen en zeggen: ik zie nu dat we heel 
hard zijn door mensen uit te sluiten.' 
De PVV wil een fractie vormen met partijen als het Front National en Vlaams Belang. Die stemmen in de helft van 
de gevallen anders dan de PVV. Wilt u straks fractiediscipline? 
'Wij zijn voor soevereiniteit. Dat ze anders stemmen, is prima. Maar we moeten hetzelfde stemmen als het gaat om 
het beperken van de invloed van de EU.' 
Dus standpunten tegen Israël of het homohuwelijk neemt u voor lief? 
'Dat kan gebeuren en dat is niet waar wij op focussen.' 
PVV-fracties kennen vaak afvalligen. Nu staat voor Europa bijvoorbeeld Olaf Stuger als nummer drie op de lijst, die 
ooit tegen Wilders demonstreerde. Hoe gaat u de eenheid bewaren? 
'In de Eerste Kamer heb ik bewezen dat het me lukt mensen te laten samenwerken, in de 25 jaar die ik leiding heb 
gegeven heb ik die managementskills ontwikkeld. Olaf ken ik als een geschikte kerel, ik ben blij dat hij op de lijst 
staat.' 
U vindt dat Europa zo min mogelijk vluchtelingen moet opvangen en dat Afrika zijn eigen problemen moet 
oplossen. Hebben wij als Westen daarin een verantwoordelijkheid? 
'Verantwoordelijkheid is een groot woord. Wel hebben we veel te bieden. Aan Afrikaanse landen kun je meegeven 
wat bij de Franse revolutie is gebeurd. Of wat Karl Marx zei: laat je niet langer onderdrukken. Maar ook het 
economische model moet worden geïmplementeerd. Ik ben tegen geld geven. Ik gun de Afrikaanse volken dat ze 
zelfredzaam zijn, een eigen kracht ontwikkelen. Wij hebben hen culturele rijkdom te bieden, maar zijn tot niets 
verplicht. Er is maar één redder van de wereld en Nederland is dat niet.' 

PASPOORT 
Geboren: Rotterdam, 1962 
Partij: PVV 
Kennen we van: In april schokte hij de senaat door te zeggen dat er in Nederland geen plaats is 'voor mensen uit 
landen met een minderwaardige cultuur'. Met een variant daarop haalde hij deze week het nieuws. 
Blunder: Tweet uit 2011 waarin acties van SP en vakbonden met nazisme werden vergeleken. Hij nam er later 
afstand van. 
Droom: 'Een veilig en welvarend land waar burgers gelukkig wonen.' 
Motto: 'Uit de euro, uit de EU, baas over eigen land, over eigen grenzen, over eigen geld.' 
Als je nu niet stemt, geef je 80 procent van je invloed weg 
 
Graphic

 
Marcel de Graaff: 'Wat ik doe is benoemen waar de pijn zit.'
Foto Mike Roelofs
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Religion + Spirituality (94%); Muslims + Islam (86%); Freedom Of Expression (68%) 
 

Load-Date: May 18, 2014

 
End of Document





Duitsland verwacht record asielaanvragen
de Volkskrant
20 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 7
Length: 534 words
Byline: VAN ONZE CORRESPONDENT ROLF BOS
Body


De Duitse minister van Binnenlandse Zaken, Thomas de Maizière, verwacht dat dit jaar 200 duizend migranten in 
Duitsland asiel aanvragen. Dat zijn er beduidend meer dan voorgaande jaren. Maar tot politieke ophef leidt het 
vooralsnog niet, omdat in brede lagen van de bevolking empathie met de vluchtelingen wordt gevoeld. 
Net als in Nederland gaat het om politieke vluchtelingen uit Syrië en Eritrea. Maar daarnaast is het land ook 
geliefd bij mensen uit Servië, Bosnië-Herzegovina en Macedonië. Hun asielaanvragen zijn over het algemeen 
kansloos. 

In 2012 waren er ongeveer 78 duizend asielaanvragen, vorig jaar 127 duizend. 'Maar als de ontwikkeling zo 
doorgaat dan reken ik voor 2014 op 200 duizend aanvragen', zei De Maizière in Die Welt. 

De opmerking stond 'verstopt' in een groter interview waarin hij ook vooruitkeek naar het WK voetbal. Leidde de 
uitspraak van de Nederlandse staatssecretaris Fred Teeven over grote aantallen Eritrese asielzoekers vorige week 
tot grote politieke consternatie, in Duitsland veroorzaakte de prognose van De Maizières maandag nauwelijks een 
rimpeling. De Bondsdag riep hem niet ter verantwoording, andere kwaliteitskranten pikten het nieuws nauwelijks op. 
Hoogstens werd opgemerkt dat de CDU-minister een signaal wilde afgeven aan coalitiegenoot SPD, die een 
soepeler asielbeleid voorstaat dan CDU/CSU. 

Voor Syriërs zijn de regels in Duitsland soepeler dan voor andere asielzoekers. Maart vorig jaar besloot de Duitse 
regering al 10 duizend vluchtelingen uit Syrië op te nemen, maar dat aantal is allang bereikt. In heel 2013 vroegen 
50 duizend Syriërs asiel aan. 

Ook kent Duitsland een snel groeiende groep Afrikanen die asiel aanvragen. De meesten zijn via Italië naar 
Duitsland gereisd. Regelmatig worden groepjes uit treinen of busjes geplukt door politie of douane. 

Overal zijn oude kazernes en schoolgebouwen in gebruik als asielzoekerscentra. Dat levert soms spanningen op 
met de lokale bevolking, zoals in het Oost-Berlijnse Hellersdorf, waar vluchtelingen in een school zijn 
ondergebracht. De extreem-rechtse NPD (leus: 'Sicher leben. Asylflut stoppen!') organiseert hier regelmatig 
demonstraties. 

Aan de andere kant kunnen 'Lampedusa-vluchtelingen' en ook gevluchte Syriërs op sympathie van de bevolking 
rekenen. Kerken, maar ook stadsbesturen bieden vaak een helpende hand. In het centrum van Berlijn, in de linkse 
wijk Kreuzberg, werd meer dan een jaar een tenten- en protestkamp van vluchtelingen oogluikend op de 
Oranienplatz toegestaan. Vorige maand werd het kamp ontruimd, de bewoners huizen nu voor een deel in een 
voormalig hostel in de wijk Friedrichshain. 

Sinds kort treedt Duitsland harder op tegen asielzoekers uit 'veilige' landen op de Balkan. De autoriteiten pogen 
het proces van hun asielaanvraag te verkorten, zodat ze sneller kunnen worden teruggestuurd. Bij delen van de 
bevolking leeft de gedachte dat migranten uit de Balkanlanden - die geen lid zijn van de EU - naar Duitsland 
komen om te profiteren van sociale voorzieningen. De CSU, de zusterpartij van Angela Merkels CDU, baart tijdens 
de lopende verkiezingscampagne opzien met de leus: 'Wer betrügt, der fliegt'. 
Overal zijn oude kazernes en schoolgebouwen in gebruik als asielcentra 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: May 19, 2014

 
End of Document





Het verdriet wint het van de woede in Homs
de Volkskrant
20 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 2423 words
Byline: DOOR REMCO ANDERSEN
Body


Syrië 
Het ruikt nog naar vuur en kruit in het oude hart van Homs, onlangs verlaten door de laatste rebellen. Het regime 
van president Assad viert de herovering met parades. Voor de bewoners is er weinig reden tot feest. 
Tussen de brokstukken van zijn woonkamer blijft Majed plotseling staan. Hij bukt en pakt een herinnering op aan 
een leven dat voorbij is, een geel schoteltje. Het is een beetje vuil maar nog onbeschadigd. 'Happy Easter' staat 
erop, met een konijntje. Majed glimlacht, een boom van een kerel in rode polo en vuile werkmansbroek. 'Hier 
dronken wij vroeger thee uit', zegt hij. 'Buiten, in de lente.' 

Majed kijkt naar wat vroeger zijn trots was: een uitgebreide tropische stadstuin. Hij had hem zelf aangelegd, aan de 
rand van zijn woonhuis en zijn zaak in keramiek. Er is niets van over. Vorige week heeft hij er nog een rottend lijk 
weggesleept. 

Een rood kinderfietsje ligt naast een verkoolde rieten stoel. Iets verderop ligt een armlang restant van een ontplofte 
raket. Gevraagd hoelang hij aan zijn tuin heeft gewerkt, valt Majed stil. Dan begint zijn dikke buik te schudden. Hij 
snikt, houdt zijn hand omhoog en loopt weg, terwijl de scherven knarsen onder zijn voeten. 

Het ruikt nog naar vuur en kruit in de oude binnenstad van Homs, twee weken geleden door de laatste rebellen 
verlaten. De afgelopen dagen trokken bewoners voor het eerst in ruim twee jaar terug naar de bende die de oorlog 
achterliet. Op handkarren, kinderwagens en pick-uptrucks voeren ze stoffige matrassen af, zakken vol kleding, 
flarden van fotoboeken. Zwijgende mensen slenteren langs stapels brokstukken en verwrongen ijzer, straat na 
straat, steeg na steeg. 

De herovering van centraal Homs, het pronkstuk van Assads campagne om centraal Syrië terug in handen te 
krijgen, is voor het regime van enorme publicitaire waarde. De stad viel kort voordat Assad (op 3 juni) ongetwijfeld 
wordt herkozen tot president, in verkiezingen die het Westen afdoet als een schijnvertoning. 

Het regime viert de herovering als de eerste stap naar herstel van normaliteit in Syrië. Feestelijke parades 
marcheren door de stad. De premier is op bezoek in Homs en ook de gouverneur is present. Kinderen met Syrische 
vlaggen roffelen vrolijk op trommels, omringd door foto's van president Bashar al-Assad en de betonnen karkassen 
van hun verwoeste stad. 'Stemmen is een nationale plicht' staat er op de flyers die tieners aan voorbijgangers 
uitdelen. 

Voor de bewoners van opstandige wijken is er weinig reden om te feesten. Zij hebben vaak niets om naar terug te 
keren. De wijk Bab Amro en de oude binnenstad van Homs zijn met de grond gelijkgemaakt. Uitgebrande auto's vol 
kogelgaten staan langs de straten. Khaldiyeh, even verderop en voor journalisten alleen toegankelijk in gezelschap 
van een militair, is een betonnen gatenkaas. Een grijze woestenij, waar de platen tussen etages als een stapel 
scheve pannenkoeken op elkaar leunen. 

'Dit was de frontlijn tussen ons en de terroristen,' zegt Abu Haydar, een paramilitair die de rondleiding verzorgt. Abu 
Haydars strijdmakker, een man in leren jas met een kalasjnikov, gaat voor naar de plek waar ze hun laatste 
veldslag met rebellen hadden. Een bekende stank dringt de neusgaten in, een lucht die doet denken aan nat vuilnis 
met bedorven vleeswaren. Tussen het puin steekt een geblakerde hand omhoog, zilveren trouwring nog om de 
ringvinger. Ernaast ligt een bovenlijf met zwart vlees er omheen, ogen weg, baard nog op de kin, vliegen rond de 
heupen. 

Beneden marcheert een militaire patrouille voorbij. Een van de soldaten kijkt opzij naar de camera's van de 
fotograaf. Sommigen hebben een embleem met de tekst 'Voor jou Zeinab' op de schouder. Het is een slogan die 
Iraakse sjiitische milities vaak dragen. Even later wandelt een militair door de woestenij met op zijn uniform een 
schets van Hassan Nasrallah, de Libanese Hezbollahleider. 

Dit soort groepen, door politieke en religieuze banden verbonden aan het regime, hielpen Assads leger vorig jaar 
zomer het tij te keren. Rebellen in het noorden en oosten van Syrië zijn in de verdediging gedrongen, het regime en 
zijn bondgenoten heroveren centraal Syrië. 

De val van oud-Homs is van onschatbare symbolische waarde, maar het strategisch belang van de herovering is 
beperkt. Veel van de stad was alweer in handen van het regime. Dit was geen beslissende slag. Elders in het land 
volharden rebellen vooralsnog in hun strijd. Aan de rand van Homs is nog steeds een buitenwijk in hun handen. Op 
de dag dat een paar honderd uitgehongerde en gedesillusioneerde rebellen de oude binnenstad van Homs 
overdroegen aan de regeringstroepen, maakten oppositiestrijders elders in het land vorderingen. In Qalamoun, een 
bergregio aan de grens met Libanon die het regime de afgelopen maanden vrijwel geheel heroverde, namen 
rebellen bezit van een legerbasis en tientallen tanks. In Aleppo maakten ze een hotel waarin militairen gekwartierd 
waren met de grond gelijk. Langs de grens met de door Israël bezette Golan-hoogvlakte verloren regeringstroepen 
een van hun laatste dorpjes aan de oppositie. 

Maar de rebellen worden verzwakt door onderlinge strijd om grond en geld, een strijd ook tussen extremistische en 
pro-democratische groepen. Ondertussen richten Assad en zijn bondgenoten zich op Aleppo, waar rebellen en 
honderdduizenden burgers langzaam ingesloten raken. 

Vragen over het strategische verloop van de burgeroorlog, of waar de verantwoordelijkheid ligt voor de verwoesting 
van hun huizen en levens, zijn voor veel inwoners van kapotgeschoten wijken in Homs niet zo relevant. 
Aanhangers van het regime wijzen luidkeels naar rebellen. Anderen stamelen dat ze er liever niet over willen 
praten. Een vrouw zegt dat ze op zich wel antwoord wil geven, maar dat ze dan waarschijnlijk zozeer gaat schelden 
dat ze in de problemen zal komen. Ze heeft gezien wat verzet tegen het regime kan aanrichten. 

Nog altijd zijn tienduizenden inwoners van Homs op drift. In tegenspraak met de berichten over een massale 
terugkeer naar de oude stad, was er de afgelopen dagen niemand zichtbaar die spullen de stad binnen bracht. 
Alles gaat naar buiten. Wat te redden valt, wordt elders ondergebracht, ver weg van het geblakerde geraamte dat 
ooit het bruisende historische hart van Homs was. 

'We kijken naar een gigantische sloop- en wederopbouwoperatie', zegt een medewerker van VN-
vluchtelingenorganisatie UNHCR. 'Slechts een miniem deel van de mensen heeft nog een huis om naar terug te 
gaan.' 

Onder hen de 47-jarige Iktimal en haar vaderloze kroost. Al ruim een jaar zit Iktimal met twee dochters in een 
gekraakte kamer op steenworpafstand van hun huis in de historische binnenstad. Ruim 2,5 jaar geleden ging ze 
met beide dochters op bezoek bij familie in Damascus. Toen ze terugkwamen was de oude stad afgegrendeld. 
Sindsdien zwierf Iktimal met haar twee oudste dochters - de rest zit in een instelling voor vaderloze kinderen - van 
Homs naar Damascus en weer terug naar Homs. 

Ondertussen verloren ze bij iedere nieuwe halte een beetje meer van hun eigendommen en waardigheid. Ze 
verbleven een tijdje bij diverse vrienden in Waer, de wijk aan de rand van Homs waar de laatste rebellen van de 
stad zitten, totdat ze hun welkom bij de laatste bevriende familie hadden uitgezeten. Samen met zo'n 55 andere 
gezinnen verblijven ze nu in een bedrijvenpand - tijdelijk een pand zonder bedrijven - te hopen op een spoedige 
terugkeer naar huis. 

Samar, de 30-jarige, oudste dochter van het gezin, heeft zich de afgelopen jaren vaak voorgesteld hoe hun huis 
eruitzag. Telkens werd ze ietsje kwader. 'Ik denk steeds aan wie er nu woont, wie mijn spullen gebruikt, op mijn 
toilet zit, misschien zelfs mijn kleding draagt', zegt ze. 'Ik heb niet eens kleding voor de winter gehad. Ik wacht 
alleen maar tot het moment dat ik terug kan.' Zo mijmeren moeder en dochters de uren weg, een paar straten van 
hun achtergelaten huis - altijd binnen zicht maar nooit binnen bereik. 

Tot afgelopen week. 

Toen moeder Iktimal vanuit het raamloze venster mensen zag terugkeren naar hun huizen, holden zij en haar 
dochters er achteraan. Hun huis staat er nog. Het is niet zwaar beschadigd, wel volledig leeggeroofd. Geen ramen, 
geen deur, geen meubels, geen stroom, geen water. Zodra stroom en water terugkeren, gaan ze kijken of de 
huisbaas hen terug wil hebben. 

Hun hoop wordt overschaduwd door de moeilijkheden: ze hebben geen cent en het is de vraag of de huisbaas hun 
recht om terug te keren in de woning erkent. Het huis stond op naam van de overleden vader en de papieren zijn 
weg. Misschien sloopt de huisbaas de woning wel. 

Iktimal en haar dochters zullen moeten vechten om er terug te mogen keren. Volgens de Verenigde Naties dreigt 
een enorme juridische strijd rond de oude stad. Generaties familieleden maken aanspraak op grond en verlaten 
appartementen. 

Elders in Homs neemt het leven weer zijn gang. Taxi's staan naar elkaar te toeteren, nerveuze militairen rennen 
heen en weer om het verkeer te regelen, een busje met het opschrift 'Happy Travel' en beladen met tassen vervoert 
vermoedelijk reizigers die terugkeren. Rond de Palmyra-poort, de zuidelijke ingang naar Homs, is het voor het eerst 
in bijna twee jaar weer enorm druk. 'Dit is het Homs dat we kennen', constateert een jonge bezoeker uit Damascus 
tevreden. 

Dat geldt slechts voor een deel van de stad. Afgezien van de verwoesting is Homs nu een verdeelde stad, een 
toonbeeld van wat burgeroorlog met een samenleving doet. 

Nael zit boven een drukke straat in de wijk Zahra, op de eerste verdieping van een huis zonder voorgevel, zijn 
hoofd in zijn handen. Achter hem heeft tentzeil van de VN-organisatie UNHCR de buitenmuur aan de straatkant 
vervangen. Tien dagen geleden nam een autobom voor de deur het leven van zijn schoonbroer en een nichtje. 
Zeven andere kinderen zijn gewond, zijn zus zit binnen op de bank. Blind en met haar arm in het gips. Waarom hun 
wijk doelwit was? Nael hoeft niet lang na te denken. 'Omdat wij alawieten zijn. De terroristen willen ons uitroeien.' 

Het aantal keren dat een explosie in Zahra is afgegaan, staat in geen verhouding tot het aantal vatenbommen dat 
het regime de afgelopen maanden op de rebelse stad Aleppo heeft gegooid - en het aantal doden evenmin. 
Niettemin brengt de alawitische gemeenschap, die de wijk Zahra domineert, offers voor het aanblijven van 
roerganger Assad. 'Er is geen alawitische familie die niet een of twee doden te betreuren heeft', zegt Nael. 'Wij 
vechten voor ons overleven, zie je. De opstanden zijn ontaard in een sektarische strijd. Ik heb geen enkele 
soennitische vriend meer over.' 

Langs een gedenkmuur in Zahra, vijf minuten lopen van de plek waar de autobom afging die Naels familie 
vernielde, staart gezicht na militair gezicht je aan vanaf een reusachtig spandoek. Vijf rijen hoog, zo'n honderd 
kolommen lang. Jonge knullen grijnzen overmoedig de camera in, helm op het hoofd en kogelriemen in Rambo-stijl 
om de borstkas. Andere foto's laten geharde, bebaarde strijders zien, soms in dekking achter een struik. Op iedere 
poster wordt duidelijk waar het offer voor is gebracht: de kleuren van de Syrische vlag, maar altijd met het portret 
van Assad junior of senior voorop. 

In Zahra is secretaris-generaal Ban Ki-moon van de VN een monster, verspreiden westerse media leugens, en zijn 
de partijdige Verenigde Naties eropuit Syrië ten val te brengen. Om van de Verenigde Staten maar te zwijgen. 'Als 
de VN zich er niet mee hadden bemoeid, had de regering allang een eind gemaakt aan de crisis', zegt Rami, een 
34-jarige medewerker van een lokaal radiostation. Voor hem zijn er geen twee strijdende partijen, alleen de 
regering en een stel criminelen. En die criminelen horen in de gevangenis. Executies en martelingen, daar doet zijn 
regering volgens Rami niet aan. 

Toch is ook hier onder velen een moeheid voelbaar, heel duidelijk. De familie van Nael, door de autobom van 
negentien naar zeventien personen teruggebracht, wijst wraak van de hand. Zelfs al zit Naels zus gebroken voor 
zich uit te staren, haar echtgenoot dood en haar zeven kinderen van licht- tot zwaargewond. Bashar al-Assad is de 
onbetwiste leider van het land, en zijn regime de redder uit de crisis. 'Wraak leidt alleen maar tot meer wraak', zegt 
Nael. 'Dan houdt deze oorlog nooit op.' 

Meer dan door woede is oud-Homs overmand door verdriet. Van Majed in zijn verwoeste tuin, tot de huilende vrouw 
voor de geblakerde ruïne van het huis waar ze twintig jaar woonde, tot de potige Samir en zijn kapotte, kitscherige 
huis waar alleen nog drie plastic kroonluchters heel zijn. 

Hij was nog teruggeweest, Samir, en had de acht rebellen in zijn huis gevraagd of ze wilden vertrekken. Het was 
immers zijn revolutie niet. Maar de rebellen wilden niet weg. Wel gaven ze hem op zijn verzoek een stapel kleding 
mee. Zijn eigen kleding uit zijn eigen huis - en ook Samir schiet vol bij de herinnering. 'Het was zo'n fijn huis', zegt 
hij. 

Nu, twee jaar later, schroeft hij alles los wat nog gered kan worden. Met een stel vrienden, uit andere 
kapotgeschoten buurten. Hij gaat zijn huis herbouwen, zegt Samir. Wat moet hij anders? Het is zijn huis. Hij moet 
verder. 'Beide kanten hebben geleden', zegt hij. 'Beide kanten hebben misdaden begaan. Wij zijn allemaal 
verantwoordelijk.' 
Heldenontvangst in Noord-Syrië voor de doelman uit 'Return to Homs' 
Hij zat in een van de laatste bussen met rebellen die de oude stad van Homs tien dagen geleden onder een 
amnestieregeling verlieten: Abdel Basset Sarout, moe en met holle ogen. Voor de burgeroorlog was hij de doelman 
van het nationaal jeugdelftal van Syrië. Na het uitbreken van de opstand tegen president Assad groeide hij uit tot 
een leider van de demonstraties in Homs. Uiteindelijk greep hij naar de wapens en vocht in de ruïnes van het 
stadshart. Wie de documentaire Return to Homs heeft gezien, vergeet zijn levensverhaal niet snel. Afgelopen 
najaar was het de openingsfilm van het IDFA-filmfestival in Amsterdam. Sarout heeft het beleg van Homs dus 
overleefd en is vertrokken naar een van de gebieden in het noorden van Syrië die nog in handen zijn van rebellen. 
Op YouTube is zijn heldenontvangst aldaar te zien. Het regime in Damascus heeft hem verboden ooit nog voor 
Syrië te voetballen. En het heeft een beloning uitgeloofd voor degene die Sarouts schuilplaats verraadt. 
Slechts een miniem deel van de mensen heeft een huis om naar terug te gaan (Medewerker van VN-
vluchtelingenorganisatie UNHCR over Homs) 
Wraak leidt alleen maar tot meer wraak, dan houdt deze oorlog nooit op (Nael bewoner van de wijk Zahra, waar 
Assad veel aanhangers heeft) 
 
Graphic

 
'Een gigantische sloop- en wederopbouwoperatie', aldus UNHCR. 
Omar Sanadiki
De sjiiet Nael (midden) en zijn blind geworden zus, met haar arm in het gips. 'De opstanden zijn ontaard in een 
sektarische strijd.'
Foto Omar Sanadiki
Een poster van Assad in de wijk Zahra.
Foto Omar Sanadiki
AFP
AFP
REUTERS
Nu de binnenstad van Homs weer bereikbaar is, halen bewoners hun spullen uit hun veelal verwoeste huizen.
Getty Images
AFP
AFP
REUTERS
AFP
AP
AFP
AFP
Getty Images
Abdel Basset Sarout, de doelman uit 'Return to Homs'
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (89%); International Relations (75%); 
Government Departments + Authorities (68%); Terrorist Organizations (63%) 
 

Load-Date: May 19, 2014

 
End of Document





DSK kan zijn filmversie niet meer zíén
de Volkskrant
20 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 439 words
Byline: VAN ONZE CORRESPONDENT PETER GIESEN
Body


Dominique Strauss-Kahn, ex-topman van het IMF, gaat een aanklacht indienen tegen de makers van de film 
Welcome to New York, waarin hij afgeschilderd wordt als een seksverslaafde verkrachter. Zijn advocaat omschreef 
de film als een 'hondendrol', die ook nog eens antisemitische passages bevat. 

Strauss-Kahns ex-vrouw Anne Sinclair liet weten dat zij evenzeer van de film walgt, maar dat ze de makers niet de 
extra publiciteit van een rechtszaak gunt. 'Ik val de vuiligheid niet aan, ik kots haar uit', schreef ze op de Franse 
editie van de website Huffington Post, waarvan ze hoofdredacteur is. 

Welcome to New York van Abel Ferrara ging zaterdag in première op het filmfestival van Cannes. Volgens Ferrara 
is het een 'gefictionaliseerde' versie van de gebeurtenissen die tot de val de IMF-topman leidden. Strauss-Kahn, 
DSK, heet in de film Devereaux, gespeeld door de vlezige Gérard Depardieu, die volgens de Franse media een 
uitermate overtuigende seksverslaafde neerzet. 

DSK maakt bezwaar tegen het feit dat 'Devereaux' in de film een kamermeisje van Afrikaanse afkomst verkracht. 
Strauss-Kahn heeft altijd bestreden dat hij schuldig is aan verkrachting en de procureur van New York heeft 
uiteindelijk ook besloten hem niet te vervolgen. 

Het is de vraag wat Strauss-Kahn opschiet met juridische stappen. Tegen de tijd dat de zaak voor de rechter komt, 
is iedereen de film alweer vergeten. Bovendien is de film gemakkelijk te downloaden via Amerikaanse sites. 

Mogelijk is Strauss-Kahn geraakt door de film, omdat hij met behoorlijk succes een nieuw leven lijkt op te bouwen, 
ver verwijderd van de Franse politiek. 

Hij heeft een investeringsfonds opgezet in Luxemburg en reist de wereld rond om regeringen en bedrijven te 
adviseren. Daarnaast verschijnt hij regelmatig in het openbaar met zijn nieuwe geliefde Myriam L'Affouir, 
communicatiemanager bij de Franse televisie. 

Vorige week zette hij een nieuwe stap in de richting van rehabilitatie. Door de Franse televisie werd hij geïnterviewd 
in een documentaire over de euro. Als gezaghebbende deskundige maakte hij een uitstekende indruk. Niet voor de 
eerste keer werd de vraag gesteld hoe Frankrijk ervoor zou staan als niet Hollande, maar DSK president zou zijn 
geworden. 

Waarschijnlijk zal DSK zich nooit helemaal kunnen losmaken van zijn verleden. Dit jaar moet hij nog voor de rechter 
verschijnen wegens zijn deelname aan seksfeesten met prostituees in Lille. Maar hij lijkt vastbesloten iedereen aan 
te pakken die hem als verkrachter afschildert: eerder diende hij aanklacht in tegen schrijver Régis Jauffret, die met 
La Ballade de Rikers Island een roman schreef over de affaire. 
 
Graphic

 
Gérard Depardieu als de 'gefictionaliseerde' IMF-topman Devereaux in Welcome to New York van Abel Ferrara.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Film (88%); Sex Offenses (75%); Lawyers (69%); Criminal Law (67%); Indictments (64%) 
 

Industry: Entertainment + Arts (94%); Movie Industry (84%) 
 

Load-Date: May 19, 2014

 
End of Document





'Het land is verwoest'
de Volkskrant
20 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 6
Length: 206 words
Body


Overstromingen Servië 
Zo'n tweeduizend inwoners van Obrenovac, een stad op zo'n twintig kilometer van de hoofdstad Belgrado, zaten 
maandagavond zonder elektriciteit vast in hun huizen, terwijl het water van de Sava, de plaatselijke rivier, aan het 
stijgen was. De Servische autoriteiten noemden de situatie in de stad 'kritiek' en proberen alle inwoners te 
evacueren. Dat is bij zo'n achtduizend mensen gelukt. 

De elektriciteitscentrale in de stad, die heel Belgrado van licht voorziet, wordt bedreigd. Maandagavond was niet 
duidelijk of de zandzakken het zouden redden tegen het stijgende water. De verwachting is dat de rivier woensdag 
zijn hoogste punt bereikt. Ook een twintigtal dorpen langs de Sava moeten volledig worden ontruimd. 

Tot dusver zijn er in Servië en Bosnië 35 doden geborgen. De verwachting is dat het dodental zal stijgen wanneer 
het water zakt. In Servië zijn tienduizenden mensen uit hun huizen gevlucht. Buurland Bosnië maakt zelfs melding 
van 100 duizend vluchtelingen. De minister van Buitenlandse Zaken Zlatko Lagumdzija maakt een vergelijking 
met de verwoestingen die de Bosnische oorlog in de jaren negentig heeft aangericht: 'Het enige verschil is dat er 
minder doden zijn gevallen. Maar het land is verwoest.' 
 
Graphic

 
Foto's EPA / Ria Novosti
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Floods + Flooding (94%); Safety, Accidents + Disasters (68%); Natural Disasters (67%); Rivers (67%) 
 

Load-Date: May 19, 2014

 
End of Document





Dagboek
de Volkskrant
20 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: V DIDU; Blz. 16
Length: 242 words
Byline: ERIK VAN DEN BERG
Body


'Amerikaansch onbeschaafd' dineren in Manhattan. 
New York, 20 mei 1939 
De boot bracht ons gisterenmorgen vroeg te New York, een halven dag te laat, omdat wegens zuidelijk drijvende 
ijsbergen een flinken omweg gemaakt moest worden. De laatste dagen hebben we flink gebridged met Van Stirum, 
Gips, Voûte en een Engelsch joodje, zich Lyttleton noemende, allen goede spelers. Het opstoomen was even 
prachtig als vroeger, het silhouet van de skyscrapers uit den morgennevel oprijzende als het profiel van een 
tooverkasteel. 

Afgehaald door Huug van Manen, die zich een weg door het onbreekbare cordon van douaniers en immigration 
officers gebaand had, later gevolgd door Statius Muller. Louis Heldring, die ons met zijn auto naar het Plaza Hotel 
(zeer duur en zeer goed) bracht. 

's Middags langs de 5th Avenue gekuierd, die volkomen van aanzien veranderd is - het was 1914 toen ik hier voor 
het laatst was. Toen de woonstraat van millionairs met een enkelen winkel als Tiffany. Nu wolkenkrabbers en 
kantoren. De rijkaards zijn verder noordelijk getrokken. 

's Avonds 'Nederland' diner door de Delprats aangeboden in de Rainbowroom op de 65ste verdieping van het 
Rockefeller Center. Dansen onder tafel en afschuwelijke luidruchtige muziek en dans, Amerikaansch onbeschaafd. 
Prachtig gezicht over het geheele New York. 

Ernst Heldring 
Ernst Heldring (1871-1954), bankier, reder en politicus. Uit Herinnering en dagboek (ed. Joh. de Vries). Wolters-
Noordhoff, 1970. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: American Football (71%); Sports + Recreation (71%); Securities + Other Investments (63%); Fines + 
Penalties (61%) 
 

Industry: Retail + Wholesale Trade (94%); Fashion + Apparel (64%); Marine Transportation (62%) 
 

Load-Date: May 19, 2014

 
End of Document





Tories gaan flirt aan met nieuwkomers
de Volkskrant
21 mei 2014 woensdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 15
Length: 1176 words
Byline: VAN ONZE CORRESPONDENT
Body


Reportage -- Britse Conservatieven op zoek naar stemmen 
Ze gelden vanouds als partij van de blanken en rijken: de Britse Conservatieven. Lukt het om dat beeld bij te 
stellen? 
Ze hebben allebei een prima baan, ze bezitten een eigen huis en wonen met hun kleine kinderen in het oude 
kiesdistrict van Margaret Thatcher in Noord-Londen. Toch zullen Haran en Smita niet snel hun stem uitbrengen op 
de Conservatieve partij van premier David Cameron. 'Ik kom uit een Labourmilieu', zegt Haran, webontwikkelaar, 
hypnotherapeut en stand-upcomedian, 'Mijn Srilankese vader zei altijd dat de Tories neerkeken op minderheden. 
Zelf ben ik partijloos.' 

Zijn vrouw Smita, afkomstig uit een welvarende, ondernemende Sikh-Punjabi familie, is 'apolitiek'. Ze zegt grote 
moeite te hebben met de 'preppy Etonian look' van Cameron. 'En met zijn dunne lippen, zó Engels', zegt ze 
lachend. 

De twee dertigers zijn niet verleid door de recente aankondiging door minister van Financiën George Osborne om 
de vliegtuigkaartjes naar de oude kolonieën goedkoper te maken. Dat was een indirecte manier om de 
Conservatieve partij minder impopulair te maken bij etnische minderheden. Dit zat ook achter het voorstel van zijn 
collega op Binnenlandse Zaken om fouilleeracties bij zwarte jongeren te verminderen. 
Nog tweederde blank 
Dolgraag willen de Tories af van hun imago als Nasty Party, een beeld dat vooral lijkt te leven bij etnische 
minderheden. 68 procent van hen stemt Labour, tegen 16 procent voor de Conservatieven, zo staat in het recent 
verschenen rapport A portrait of modern Britain van denktank Policy Exchange. Bij de hele Britse bevolking ligt die 
verhouding anders: 29 tegenover 36. 

Deze stem weegt steeds zwaarder, over dertig jaar is nog maar tweederde van Groot-Brittannië blank. In de vroege 
jaren vijftig, in de hoogtijdagen van de Conservatieve partij, was dat tegen de honderd procent. 

Ironisch genoeg zou de etnische stem eigenlijk conservatief moeten zijn. Zo bevinden zich onder Aziatische Britten 
verhoudingsgewijs veel middenstanders en huizenbezitters. Britten met een Afrikaanse of Caribische achtergrond 
gaan vaker naar de kerk dan autochtonen. Over het algemeen zijn immigranten in sociaal opzicht conservatief, 
koningsgezind en wantrouwend jegens de rijksoverheid. Wat de houding jegens de Tories betreft, is er onder 
migranten eerder sprake van vijandigheid dan van apathie. 

'Het wantrouwen gaat ver terug', betoogt Tim Bale, auteur van het boek The Conservative Party - From Thatcher to 
Cameron. 'De eerste regering die immigratiebeperkingen invoerde was een Conservatieve, begin jaren zestig. 
Door de jaren heen kwamen daar anti-immigratietoespraken bij van belangrijke Conservatieve politici.' 

De politicoloog doelt met name op Enoch Powell's Rivers of Blood-toespraak uit 1968, waarin hij, denkend aan 
rassenrellen, Vergilius parafraseerde. 'Wanneer ik vooruitkijk, krijg ik een voorgevoel; als een Romein zie ik de 
Tiber schuimen met bloed.' Begin jaren negentig kwam daar Norman Tebbit bij, die zei dat immigranten bij 
cricketwedstrijden niet het land van herkomst maar Engeland zouden moeten steunen, de 'cricket-test.' 

Bale: 'De Tories maakten het zichzelf bovendien niet makkelijk door een gebrek aan enthousiasme voor Labours 
gelijkheidswetten, zegt Bale. 'Dit alles heeft etnische minderheden, zelfs die met oerconservatieve waarden, de 
indruk gegeven dat ze wat de Tories betreft niet welkom zijn.' 

Onder Cameron is de Conservatieve partij multicultureler geworden, en dat zonder gebruikmaking van positieve 
discriminatie. Het aantal Conservatieve parlementariërs met een etnische achtergrond steeg de afgelopen vier jaar 
van twee naar tien. En die tien doen van zich spreken. 

Twee prominente eurosceptici zijn de Brits-Ghanese ict-multimiljonair Adam Afriyie en de Brits-Indiase econome 
Priti Patel. Een van de huisintellectuelen van de Conservatieve partij is de Brits-Ghanese Kwasi Kwarteng, 
geschoold op Eton. De Brits-Bengaalse Sayeeda Warsi werd de eerste gekleurde partijvoorzitter uit de politieke 
geschiedenis. En ex-topbankier Sajid Javid, zoon van een Pakistaanse buschauffeur, is sinds kort de eerste niet-
blanke minister. 

De Conservatieven hebben nog een imagoprobleem: niet alleen gelden ze als partij voor de blanken, maar ook als 
partij voor de rijken. Dat is het eerste waar Sanju Karthikeyan aan denkt als hij Cameron en de zijnen zien. 

'Ik heb altijd het gevoel gehad dat de Conservatieve Partij voor de welgestelden is', zegt de ict'er uit India die al tien 
jaar in Londen woont, werkt en cricket. 'Er zijn succesverhalen in de Aziatische en zwarte gemeenschappen, maar 
de meeste leden ervan leiden een gewoon leven. Labour geeft de indruk dat zij opkomt voor de werkende klasse. 
De meeste nieuwkomers denken dat zij daartoe behoren, zodat ze zich er automatisch toe aangetrokken voelen.' 
Overheidsbemoeienis 
Het zijn dergelijke sentimenten waar de Conservatieve politica Laela Pakpour Tabrizi mee te maken krijgt wanneer 
ze in de avonden de deuren afgaat in Westcombe, een wijk in Zuidoost-Londen. Deze dochter van een Schotse 
moeder en een Iraanse vader hoopt in de deelraad te komen. 

De keuze om zich bij de Tories aan te sluiten was niet vanzelfsprekend, vertelt ze. 'Ik heb getwijfeld. Vrienden en 
familieleden plaagden me, of keken me met verbazing aan. Maar inhoudelijk gezien past de partij gewoon bij me, 
voor de vrije markt, voor gemeenschappen en tegen te veel overheidsbemoeienis.' 

De 32-jarige Tabrizi, die zeven jaar in de financiële wereld heeft gewerkt en eurogezind is, behoort tot de 
vernieuwende vleugel van Engelands 'natuurlijke regeringspartij'. 

Ze baalt van het negatieve stereotype. De partijnaam helpt niet mee, denkt ze. 'Het idee ons om te dopen tot 
Workers' Party vond ik zo gek nog niet. Ook ons logo is wellicht gedateerd. De eik staat weliswaar voor kracht, 
standvastigheid en een rijke geschiedenis, maar de eik symboliseert ook de gevestigde orde. Ik zou liever kiezen 
voor een ladder, bedoeld voor ambitieuze mensen die graag hogerop willen. Ik denk dat zo'n logo nieuwkomers 
meer zal aanspreken.' 
JACHT OP ETNISCHE STEM 
Niet alleen de Tories, ook de UKIP jaagt op de etnische stem. Vandaag organiseert de rechtse, populistische en 
eurosceptische partij een 'carnival' voor gekleurde kiesgerechtigden. Dit komt een dag nadat partijleider Nigel 
Farage een open brief in The Daily Telegraph had laten plaatsen met de mededeling dat hij geen bezwaar zou 
hebben als een groep Roemenen naast hem zou komen wonen. Eerder had hij gezegd zich goed te kunnen 
voorstellen dat mensen zich ongemakkelijk voelen bij Roemeense buren. 
Het leidde tot beschuldigingen van racisme, zeker nadat Farage, die een Duitse vrouw heeft, zichzelf klem had 
gepraat tijdens een desastreus verlopen radio-interview bij LBC (Leading Britain's Conversation). Hij benadrukte 
evenwel dat een verarmd land als Roemenië, dat de Romaminderheid discrimineert, niet met het Verenigd 
Koninkrijk in dezelfde Unie behoort te zitten. 
Het idee om ons om te dopen tot Workers' Party vond ik niet gek (Laela Pakpour Tabrizi, Politica) 
 
Graphic

 
Cameron bezoekt een cricketclub in Sri Lanka, eind vorig jaar.
Foto EPA
Premier David Cameron op campagne in Harrow, vorige week.
Foto Getty
Tijdens het Diwali-feest in Londen op 4 november 2013.
Foto Reuters
Sayeeda Warsi
Foto HH
Sajid Javid
Foto EPA
Kwasi Kwarteng
Foto HH
Priti Patel
Foto HH
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); Ethnic Groups (86%); Political Parties (86%); Communities + Neighborhoods 
(71%); Economic Crisis (63%) 
 

Load-Date: May 20, 2014

 
End of Document





Let op uw snelheid
de Volkskrant
21 mei 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1221 words
Byline: DOOR MARC PEEPERKORN
Body


Wilt u meer, of minder Europa? Wilt u gasgeven of remmen? De ene partij trapt het pedaal dieper in dan de andere. 
De programma's van tien partijen vergeleken. GroenLinks heeft 67 pagina's nodig om uit te leggen waar het heen 
moet met Europa, de PVV zet het op één A4'tje. 
lijst 1 
CDA 
Naar een slagvaardig Europa 
(41 pagina's) 
'Soms kan iets het best Europees worden geregeld, vaak kan het beter nationaal en meestal kunnen mensen en 
(lokale) gemeenschappen of regio's het zelf', stelt het CDA-program. De partij is eurokritischer geworden, maar niet 
eurosceptisch. Het wil een voorlopige stop op uitbreiding van de EU, voor Turkije lijkt sowieso geen plaats. Het 
CDA is tegen een federaal Europa. Wel staat het 'vierkant' achter de euro en de begrotingsdiscipline die daarbij 
hoort, euro-obligaties daarentegen zijn uit den boze. De energievoorziening en het asielbeleid moeten Europees 
worden vastgesteld en nauwe militaire samenwerking is geboden. 
lijst 2 
PVV 
Geen titel (1 pagina) 
Het Europees verkiezingsprogram van één A4'tje bevat 7 punten. Hoofddoel is dat Nederland uit de EU en de euro 
stapt. Nederland moet weer baas over zijn eigen geld en grenzen worden. Dat hoeft niet tot een economische 
catastrofe te leiden omdat volgens de PVV bilaterale handelsverdragen met de rest van de wereld de schok zullen 
opvangen. De partij gruwt van een Europees leger en een Europees asielbeleid. 'We willen geen Eurabië worden; 
we willen blijven wie we zijn', aldus de PVV. Het verkiezingsprogram uit 2012 heette Hún Brussel, óns Nederland. 
Daarin werd de strijd tegen het 'EU-nationalisme' aangekondigd. 
lijst 3 
PvdA 
Voor een Europa dat werkt 
(31 pagina's) 
'Europa dat zijn wij zelf', zegt de PvdA. Na jaren zwabberen (als gevolg van het afwijzen van de Europese 
Grondwet in 2005) heeft de PvdA de Europese pedalen teruggevonden. De partij pleit voor een Europees 
asielbeleid, een klimaatbeleid, een gezamenlijke energiepolitiek en vergaande samenwerking tussen de nationale 
legers, inclusief een Europees hoofdkwartier. De PvdA kiest voor méér Europa: een Europese maximumnorm voor 
de werkloosheid van 5 procent, de invoering van euro-obligaties, een Europese winstbelasting, zwarte lijsten van 
fraudeurs en kindermisbruikers en een Europese regel om de loonkloof tussen mannen en vrouwen jaarlijks met 2 
procent te verminderen. 
lijst 4 
VVD 
Europa waar nodig 
(36 pagina's) 
'De VVD wil meer Europa op economisch terrein en minder Europese bemoeizucht op het leven van alledag', aldus 
de liberalen. De VVD ziet de EU vooral als economisch project en pleit voor meer Europese markt en diepere 
economisch integratie. Geen gerommel met de euro, wel de mogelijkheid landen uit de eurozone te zetten, geen 
eurobonds. Boeren moeten het op den duur zonder EU-subsidies doen, net als de rijkere regio's in de EU. Een 
gemeenschappelijk asielbeleid zorgt voor een eerlijker verdeling van de asielzoekers tussen de lidstaten. Geen 
Europees leger en even geen nieuwe lidstaten. 
lijst 5 
D66 
Sterk Nederland. Sterk Europa (40 pagina's) 
'D66 onderscheidt zich van andere Nederlandse partijen door haar duidelijke, aanhoudende streven naar een 
politieke unie in de vorm van een Europese federatie.' Dus méér Europa voor meer welvaart en vrijheid. Als liberale 
partij geeft D66 ruim baan aan de interne markt en de euro. De economie moet duurzaam worden, een omslag die 
Nederland alleen in de EU kan maken. Euro-obligaties zijn noodzakelijk, alsook kwijtschelding van schulden van 
zwakke eurolanden. Europa beschermt de persvrijheid, dwingt naleving van de mensenrechten af, beschermt de 
privacy, kent geen veto's meer voor haar buitenlandsbeleid en heeft op termijn één leger. De uitbreiding gaat door, 
ook Turkije is welkom. 
lijst 6 
GroenLinks 
Ons Europa (67 pagina's) 
'De grootste uitdagingen waar we voor staan overstijgen onze landsgrenzen en vragen om een internationale 
aanpak.' GroenLinks positioneert zich als links én Europees. Ze kiest voor euro-obligaties, een aflossingsfonds voor 
eurolanden met hoge schulden en een stabiliseringsfonds waarin sterkere landen de zwakkere helpen. Het 
Stabiliteitspact wordt ingeruild voor een Welvaarts- en Duurzaamheidspact, inclusief een Europese geluksindex. 
Duurzaamheid is leidend in de economie. Een ondernemer verdient maximaal 10 keer zoveel als zijn 
laagstbetaalde werknemer. Er komt een Europees leger, asielzoekers worden verdeeld over de lidstaten en 
Europa honoreert de afspraken met kandidaat-landen, inclusief Turkije. 
lijst 7 
SP 
Nee tegen deze EU. Superstaat nee, Samenwerken ja (36 pagina's) 
'Wij willen niet dat Brussel nog langer de baas speelt over onze samenleving', stelt de SP. Volgens de partij loopt 
de EU aan de leiband van de multinationals die met hun nietsontziende liberaliseringdrang de verzorgingsstaat 
vernietigen. De euro moet een 'zachte landing' maken zodat de leden gecontroleerd eruit kunnen stappen. 
Eurobonds is een scheldwoord, wel pleit de SP voor kwijtschelding van de Griekse schulden. Het vrij verkeer van 
werknemers wordt beperkt als Nederlanders hun baan dreigen te verliezen. De SP wil voedselsoevereiniteit: landen 
moeten hun eigen volk van voedsel voorzien, desnoods door export (of invoer van niet welkome producten) te 
verbieden. Voor de uitbreiding wordt de pauzeknop ingedrukt. 
lijst 8 
ChristenUnie-SGP 
Samenwerking JA. 
Superstaat NEE (52 pagina's) 
'Tot de gevaarlijke verleidingen van de politiek behoort het streven naar een concentratie van macht als doel in 
zichzelf. Van deze politieke hoogmoed is Europa helaas niet vrij gebleven.' De ChristenUnie-SGP acht Nederland 
niet meer denkbaar zonder EU maar vindt dat de grenzen van de Europese samenwerking overschreden zijn. Zij 
roept de EU op tot 'bescheidenheid'. Geen extra macht voor het Europees Parlement, geen EU-lidmaatschap voor 
Turkije, geen verdere afstemming van het economisch beleid, geen eurobonds. Wel meer eenheid in het asielbeleid 
en militaire samenwerking. Kwijtschelding van de schulden van de zwakste eurolanden acht de partijcombinatie 
onvermijdelijk. 
lijst 12 
50Plus 
Onze toekomst in Europa 
(22 pagina's) 
'50Plus vindt dat Europa moet werken voor Nederland.' De partij voor de oudere kiezer toon zich een echte 
belangenbehartiger. Handen af van de onze pensioenen, mocht Brussel er ooit iets mee willen. De EU dient 
onderzoek te subsidiëren naar typische ouderdomsziekten (alzheimer) en burgers moeten makkelijker in en ander 
land zorg kunnen krijgen. Een Europees Commissaris Vergrijzingsproblematiek ziet erop toe dat Brussel te allen 
tijde het belang van de ouderen verdedigt. De partij pleit voor een Europese Ouderenpas waarmee de 50plusser 
overal gratis (of goedkoper) musea kan bezoeken. 
lijst 18 
Partij voor de Dieren 
Weerwoord aan Brussel (28 pagina's) 
'De Partij voor de Dieren is voor Europese samenwerking, maar tegen de huidige, ondemocratische vorm van de 
Europese Unie.' Het huidige Europa is er een van megastallen, ontwrichte ecosystemen en leeg geviste zeeën. De 
partij geeft de EU vergaande bevoegdheden omwille van het dierenwelzijn: verbod op kiloknallers, vluchtweg voor 
dieren in stallen, wettelijk recht op vrije uitloop, sluiting van alle dolfinaria en de Brusselse diners van de 
regeringsleiders moeten in principe vegetarisch zijn. Voor de burgers wil de partij de kans om uit de euro te 
stappen, even geen nieuwe lidstaten en geen Europees leger. 
 
Graphic

 
*Deze vergelijking gaat over partijen die zijn vertegenwoordigd in de Tweede Kamer. In totaal doen in Nederland 19 
partijen mee aan de Europese ver...
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); European Union Regulation + Policy (75%) 
 

Industry: Agriculture (62%) 
 

Load-Date: May 20, 2014

 
End of Document





Muzikale tussenpaus
de Volkskrant
21 mei 2014 woensdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1155 words
Byline: DOOR GUIDO VAN OORSCHOT
Body


Beschouwing C.Ph.E. Bach Klassiek 
Wij snappen nauwelijks wat er revolutionair was aan het werk van de 300 jaar geleden geboren Carl Philipp 
Emanuel Bach, de zoon van. Toch was hij in zijn tijd de enige echte grote Bach. 
Leed Carl Philipp Emanuel Bach onder zijn achternaam? Zijn vader heette immers Johann Sebastian. Tragisch 
voor zo'n jongen, denk je dan. Overal waar hij komt, zoeken ze over zijn schouder naar zijn pa. Hoe hij ook uitblinkt, 
altijd is het zijn ouwe die met de eer gaat strijken. 

In werkelijkheid had Carl Philipp Emanuel Bach (1714-1788) weinig reden voor chagrijn. Voor zijn tijdgenoten was 
hij immers de grote Bach. Johann Sebastian? Een oude pruik uit Leipzig die volhardde in taai contrapunt. Dan Carl 
Philipp! Die bevrijdde de klaviermuziek uit z'n barokkorset, zette de klassieke orkestkunst op het vuur en effende 
het pad voor de emoties van het Romantische lied. 

Zelfs Mozart wist z'n plek. 'Hij is de vader, wij zijn de jongens', schreef hij over Carl Philipp. 'Wie van ons iets in de 
vingers heeft, heeft het van hem geleerd.' 

Toch luidt in zijn 300ste geboortejaar vooral de vraag: wat moeten we aan met C.Ph.E. Bach? Luister naar zijn 
noten en al gauw springt een beroemdere componist in het oor. Bach senior natuurlijk, de onverslaanbare. Joseph 
Haydn, aanjager van de Weense Klassieken. Schubert en Schumann, meesters van het geprangde gemoed. 

Postuum betaalt Carl Philipp de tol voor de muzikale tussentijd waarin hij leefde. Hij was een revolutionair - maar 
onze 21ste-eeuwse oren kunnen het revolutionaire niet meer horen. Zijn eeuwige verdienste is de Empfindsamer 
Stil. Met deze aan de literaire Sturm und Drang verwante 'gevoelige stijl' kon Carl Philipp snel wisselende 
hartstochten verklanken. Het is muziek met de expressie van een praatgrage maîtresse: giebelend en kirrend, 
talmend en twijfelend, snikkend en getourmenteerd. 

Deze Empfindsamkeit vormt het dunne maar essentiële lijntje tussen de rijpe Barok en de prille Romantiek. Het 
maakt Carl Philipp tot een componist die vooral goed ligt bij muzikanten en connaisseurs. Die plaatsen zijn noten 
met darwinistisch plezier in de tijd. Een missing link hier, een mutatie daar: in de muziekhistorie vult Carl Philipp 
intrigerende gaten. 

Dat hij postuum op de achtergrond is geraakt, mag de componist misschien ook zichzelf verwijten. Op de een of 
andere manier wist de Bachzoon zich niet los te wrikken van het lot. Hij had een riante baan, zou je zeggen, aan 
het Berlijnse hof van Frederik de Grote. Tussen de staatszaken door blies de vorst graag een partijtje fluit. Als 
lijfbegeleider kroop Carl Philipp vanaf 1738 achter het klavecimbel. 

Maar het werk verdiende matig. Bovendien, noteert Bach in een autobiografische schets, moest hij soms 
'belachelijke aanwijzingen' opvolgen. Niet alleen van de koning, maar ook van hovelingen voor wie hij op bestelling 
componeerde, of die hij wegwijs maakte op het klavier. 

Zijn eerste ontsnappingspoging ondernam de componist in 1750. Hij probeerde te ontkomen naar Leipzig, als 
opvolger van zijn pasgestorven vader. Helaas, de autoriteiten kozen een ander. Vijf jaar later: weer nul op het 
rekest. Die sollicitatie was trouwens het pressiemiddel in een slepend arbeidsconflict. Later zou lakei Bach 
verkondigen dat Zijne Majesteit zo genadig was geweest zijn vertrek 'met een aanzienlijke opslag te verijdelen'. 

Pas in 1768, op z'n 54ste, stapte Carl Philipp op de verhuiswagen naar Hamburg. Zijn peetvader Georg Philipp 
Telemann had er een baan nagelaten als chef van de religieuze muziek. Elke week dienden vijf kerken te worden 
gevuld. Telemann, het werkpaard, draaide daar z'n hand niet voor om. Voor Carl Philipp, de gevoelige schaver, 
betekende het dat hij veelvuldig moest grijpen naar andermans noten. 

In zijn autobiografie klinkt wel meer frustratie door. Nadat de componist trots heeft verteld over zijn afkomst, 
opleiding en carrière, deelt hij links en rechts een tik uit. Aan prutsers bijvoorbeeld, die 'ratelen, trommelen en 
arpeggiëren'. Of aan critici, bij wie het niet zelden ontbreekt aan 'ervaring, kennis, eerlijkheid en moed'. 

Maar de ware pijn schuilt ergens anders. Verdacht veel regels wijdt Carl Philipp aan het feit dat hij nooit heeft 
gereisd. Hoefde ook niet, begint hij stoer, vroeger thuis in Leipzig stonden de buitenlandse meesters bij zijn vader 
op de stoep. Maar een paar alinea's later geeft hij toe dat zijn kunstenaarschap van een exotisch klankbad had 
kunnen profiteren. 

Inderdaad, had Carl Philipp maar eens koers gezet naar het gretige Wenen of het wufte Parijs. Had hij zijn 
trommelvlies maar eens laten geselen door de hartstochtelijke Italiaanse opera. Zijn jaargenoot Gluck deed het 
allemaal wél en dat is hem niet slecht bekomen. Tot op de dag van vandaag zetelt deze revolutionair tussen de 
groten. 

Een Europees netwerk had Carl Philipps roem bovendien kunnen bestendigen. Nu gebeurde het dat Joseph 
Haydn, in 1795 op doorreis van Londen naar Wenen, langs Hamburg kwam en dacht: ha!, kan ik eindelijk op 
bezoek bij de grote Bach. Haydn klopte aan en hoorde dat de componist al zeven jaar dood was. 

Auferstehung 

3. Die Auferstehung und Himmelfahrt Jesu (1774) 

Met een duister-romantische ouverture blikt de visionair Carl Philipp in het rotsgraf van Jezus. Met conventionele 
koren, aria's en recitatieven krabbelt hij terug. 

Pieter-Jan Belder (klavichord). Brilliant Classics. 

Klavecimbel 

2. Klavecimbelconcert in c-klein (1772) 

Ratelen, trommelen en arpeggiëren op niveau. Hoor hoe het klavecimbel in het langzame deel droomt van wazige 
verten. 

Freiburger Barockorchester o.l.v. Petra Müllejans. Harmonia Mundi. 

Sonaten, Fantasia 

5. Sonaten für Kenner und Liebhaber, Fantasia nr. 2 in A-groot (1783) 

Carl Philipp op de vrije toer. Liefst te beluisteren op klavichord, de intieme fluisteraar onder de oude 
toetsinstrumenten. 

Rheinische Kantorei, Das Kleine Konzert o.l.v. Hermann Max. Brilliant Classics. 

Symfonie in D 

4. Symfonie in D-groot (1775/76) 

En of de Bachzoon humor had. De pesterig herhaalde viooltonen waarmee deze symfonie opent lijken rechtstreeks 
weggelopen bij Haydn. 

Andreas Staier (klavecimbel), Freiburger Barockorchester. Harmonia Mundi. 

Magnificat 

1. Magnificat (1749) 

Jubelend en juichend begint de lofzang op de maagd Maria. Eresaluut van Carl Philipp aan de barokkunst van zijn 
oude vader. 

RIAS Kammerchor, Akademie für Alte Musik Berlin o.l.v. Hans-Christoph Rademann. Harmonia Mundi. 

Lees verder op pagina V10 

Vervolg van pagina V9 

Het boek lag bij Haydn en Beethoven onder het hoofdkussen: Versuch über die wahre Art das Clavier zu spielen. 
Voor Carl Philipp Emanuel Bach school de ware aard van het klavierspel onder meer in een vlekkeloze 
vingerzetting. Wie de toetsen fout behandelde, verloor meer dan 'kunst en goede smaak' konden repareren. Carl 
Philipp doorbrak het taboe op het gebruik van de duim. Via adepten als Muzio Clementi en Johann Baptist Cramer 
reikten zijn ideeën tot diep in de 19de eeuw. 

Klavierbijbel 
 
Graphic

 
Fluitconcert door Frederik de Grote in Slot Sanssouci in Potsdam, met aan de toetsen Carl Philipp Emanuel Bach. 
Schilderij van Adolph Menzel uit 1850-1852.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Music (94%); Artists + Performers (80%); Music Groups + Artists (69%); Heads Of State + Government 
(62%) 
 

Load-Date: May 20, 2014

 
End of Document





[Schoolmeester 'De schoolmeester lijkt bezig aan ee...]*
de Volkskrant
21 mei 2014 woensdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 33
Length: 694 words
Body


Schoolmeester 
'De schoolmeester lijkt bezig aan een comeback' (Ten eerste, 20 mei). De directeur van de Fontys Hogeschool 
Kind en Educatie meldt dat meer mannelijke studenten bij elkaar in de klas worden geplaatst. En 'ook houden we er 
rekening mee dat jongens meer sturing en structuur nodig hebben'. Dan vraag ik me af: Waarom? Om ze later als 
een juf te kunnen laten lesgeven? 

Kees Oosterbaan, Egmond aan den Hoef 
Snelheidsweter 
'Een snelheidsweter kent zijn snelheid beter.' Met deze campagne van het ministerie van Infrastructuur en Milieu 
wordt de burger door middel van commercials op radio en televisie aangeraden om 'vaker' de snelheid te 
controleren in de bebouwde kom. 

Op deze manier zou voorkomen moeten worden dat bestuurders ongemerkt te hard rijden. Op de website van deze 
campagne wordt voorgerekend dat indien een snelheid van 30 km/u is toegestaan, een snelheidsovertreding van 5 
km/u de remweg met 3,2 meter verlengd. 

Het controleren van de snelheid vereist echter een oogbeweging naar de snelheidsmeter, het kijken naar de 
snelheidsmeter en een oogbeweging terug naar de weg. Tijdens deze tijd kun je niet zien wat er op de weg 
gebeurt. 

Dit hele proces duurt minimaal 350 milliseconden, wat neerkomt op 2,9 meter bij een snelheid van 30 km/u en zelfs 
3,4 meter bij 35 km/u. Als mensen die zich keurig aan de snelheid houden door deze bewustwordingscampagne 
veel vaker op de snelheidsmeter gaan kijken, kan dit gevaarlijke situaties opleveren die ernstiger kunnen zijn dan 
de gevolgen van te hard rijden. 

Check eenmalig je snelheid bij het binnenrijden van de bebouwde kom, houd deze snelheid vast en houd je ogen 
op de weg. 

Stefan van der Stigchel, Utrecht werkzaam bij psychologische functieleer, universiteit Utrecht 
Verzwegen akkoord 
Kortgeleden heb ik een debat op de universiteit van Wageningen bijgewoond waarbij afgevaardigden van een 
aantal politieke partijen in discussie gingen over het aanstaande vrijhandelsakkoord (TTIP) tussen de EU en de VS. 
Ik was nogal verbaasd over een aantal dingen. Allereerst dat ik niets over dit akkoord wist, terwijl het toch een 
behoorlijke invloed kan hebben. Blijkbaar lees ik de krant toch niet zo goed als ik altijd dacht. 

Ten tweede dat na de eerste stelling tijdens dit debat de politici de conclusie trokken dat ze eigenlijk nog niets 
wisten over de inhoud van dit handelsakkoord omdat dit allemaal achter de schermen wordt besproken. Het was 
hen allemaal duidelijk dat de Europese politiek veel transparanter moet, want zo'n groot verdrag achter gesloten 
deuren bespreken moet niet de bedoeling zijn. 

Maar mijn derde verbazing kwam bij het lezen van het artikel 'Eurofielen flirten met de Amerikanen' (Economie, 19 
mei) waarin staat dat VVD en D66 aandringen op snelle invoering van dit akkoord (terwijl ze de inhoud niet 
kennen!), maar dat zij dat tijdens de verkiezingstournees niet naar voren brengen, omdat de achterban hier 
waarschijnlijk niet om staat te springen. 

Zo'n belangrijk verdrag, nog onbekend en met vergaande gevolgen verzwijgen in je campagne? Over transparantie 
en vertrouwen in de politiek gesproken! 

Steven Wilmink, Elst 
Haarlem 
Sylvia Witteman voelt zich een beetje schuldig dat een jonge provinciale medetreinreizigster zich niet thuis zou 
kunnen voelen in Amsterdam (WiBra, 20 mei). Zij hoopt dat het meisje het in haar eindbestemming, Haarlem, wel 
leuk vindt. Als geboren en getogen Mokumer ben ik op 40-jarige leeftijd verhuisd naar Haarlem. Van deze stap die 
ik 17 jaar geleden zette heb ik nog geen seconde spijt gehad. Wat mij direct opviel, was dat het hier minder gehaast 
is, vriendelijker, voorkomender én minder druk. 

Ik ben niet de enige Amsterdammer die deze keuze heeft gemaakt. Hele wijken worden inmiddels bevolkt door 
vooral jonge stellen die 25 km westwaarts zijn gaan wonen. Zij verruilen hun appartementje op drie hoog voor een 
ruimere en toch minder dure jarendertigwoning. In winkels hoor je af en toe nog wel wat onaangepaste 
Amsterdamse bluf, maar de meeste immigranten assimileren snel. Het zou zo maar kunnen dat het meisje uit 
Sylvia d'r treincoupé het in Haarlem goed is bevallen. 

Tom van den Broeke, Haarlem 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Alternative Fuel Vehicles (63%) 
 

Industry: Rail Transportation (94%); Public Transportation (69%) 
 

Load-Date: May 20, 2014

 
End of Document





Le Pen: ebolavirus lost immigratie op
de Volkskrant
22 mei 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 379 words
Byline: VAN ONZE CORRESPONDENT PETER GIESEN
Body


Er is een oplossing voor de golf van immigratie die Frankrijk 'overspoelt', aldus Jean-Marie Le Pen. 'Mijnheer 
Ebola kan het in drie maanden regelen', zei de oprichter en erevoorzitter van het Front National, dinsdag in 
Marseille. 

Le Pen sprak zijn woorden op een receptie voor de pers, voorafgaand aan een grote verkiezingsmanifestatie van 
het Front. Volgens aanwezige journalisten leefde hij zich uit op zijn favoriete onderwerp: door de overbevolking in 
de wereld zal Europa worden overspoeld door immigranten. Tenzij 'mijnheer Ebola' ingrijpt. 

De woorden van Le Pen wekten de woede van zijn tegenstanders. Zelf ontkende hij ten stelligste dat hij uit de bocht 
was gevlogen. De verwijzing naar het dodelijke ebolavirus was geen provocatie, maar slechts een 'observatie', 
aldus Le Pen. Overbevolkte landen zijn nu eenmaal kwetsbaar voor 'deze verschrikkelijke ziekte'. Hij maakte een 
vergelijking met de Spaanse griep, 'die in 1919 in één jaar meer slachtoffers maakte dan de oorlog van 1914-1918'. 
Volgens Le Pen probeerden kwaadwillende geesten zijn geheel waardenvrije observaties te misbruiken om het 
Front weer eens te demoniseren. 

Als leider van het Front National zorgde Jean-Marie Le Pen regelmatig voor ophef, met uitspraken als 'de 
Holocaust is slechts een detail in de geschiedenis'. Zijn dochter Marine probeert een doorbraak naar een groter 
electoraat te forceren. Dat kan alleen als het Front een partij is waarvoor een kiezer zich niet hoeft te schamen. Met 
een linkse sociaal-economische koers heeft de partij veel kiezers gewonnen onder de arbeidersbevolking in 
verarmde regio's in Noord- en Oost-Frankrijk. In Zuid-Frankrijk is het Front veel meer een anti-immigratiepartij 
gebleven. Niet toevallig is Jean-Marie Le Pen lijsttrekker in deze regio. 

Onder Marine Le Pen heeft het FN iets ambivalents. Enerzijds streeft zij naar acceptatie, anderzijds dankt zij haar 
aantrekkingskracht aan het feit dat het FN een protestpartij met scherpe randjes is. Dinsdag werd de manifestatie in 
Marseille afgesloten door Marine Le Pen, onder het applaus van het publiek dat de leuze scandeerde die het 
wezen van het Front het best samenvat: 'On est chez nous!', 'We zijn hier bij ons'. 

FN is een van de partijen waarmee Geert Wilders op Europees niveau wil samenwerken. 
 
Graphic

 
Affiche van FN met Jean-Marie Le Pen prominent op de voorgrond.
Najib Nafid000
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Economic Conditions (94%); Racism + Xenophobia (86%); Economic Crisis (86%); Political Parties (74%); 
Politics (64%); Epidemics (63%); Campaigns + Elections (63%) 
 

Load-Date: May 21, 2014

 
End of Document





Zwarte Piet komt voor de rechter: kwetst hij of niet?
de Volkskrant
22 mei 2014 donderdag

 
Copyright 2014 De Persgroep Nederland BV All Rights Reserved
 
 
Section: Binnenland
Length: 968 words
Byline: DOOR OLAF TEMPELMAN
Body


Het sinterklaasfeest begint dit jaar in de lente, althans in juridisch opzicht. De bestuursrechter in Amsterdam neemt 
de figuur Zwarte Piet vandaag inhoudelijk onder de loep. 
De soldaten van het digitale beschermleger van Zwarte Piet weten één ding zeker: er is weinig verschil tussen de 
dames van de VN die het op 'onze' Piet hebben voorzien en de Brusselse bureaucraten die 'onze' munt afpakten. 

Lees de steun voor Zwarte Piet op internet en je weet: Jamaicaanse VN-consultantes, Surinaamse advocaten of 
EU-kopstukken, ze maken allemaal deel uit van de beweging die het heeft voorzien op Hollandse verworvenheden. 
De gulden hebben ze al afgepakt, van Zwarte Piet blijven ze af met hun mondiale tengels. 

Dat Zwarte Piet zich uitgerekend op de dag van de Europese verkiezingen in Amsterdam voor de rechter moet 
verantwoorden, is zo bezien minder toevallig dan het op het eerste gezicht lijkt. 

Elk jaar begint het sinterklaasfeest in Nederland weer iets vroeger, in 2014 is het op 22 mei om 10.30 uur. In een 
bodemprocedure buigt de bestuursrechter in Amsterdam zich vandaag over het al dan niet kwetsende karakter van 
de zwarte knecht. 

De procedure volgt op een kort geding dat advocaat Frank King eind 2013 aanspande namens Nederlanders die 
aanstoot nemen aan een traditie die 'respectloos is naar mensen van Afrikaanse afkomst'. King vroeg om een 
verbod op de aanwezigheid van Zwarte Pieten bij de intocht van Sinterklaas in Amsterdam. De rechtbank wees dat 
verzoek op 8 november af. De bodemprocedure van vandaag betreft de vraag of de burgemeester van Amsterdam 
destijds terecht een vergunning heeft verleend voor een intocht waarbij pieten in de kleur zwart aanwezig waren. 

Vandaag luistert de rechter naar argumenten van voor- en tegenstanders. Op basis daarvan neemt hij de figuur van 
Zwarte Piet inhoudelijk onder de loep. De uitspraak volgt binnen enkele weken. 

Dan zal blijken hoe sterk Zwarte Piet, in 1850 bedacht door de Amsterdamse onderwijzer Jan Schenkman, in 2014 
juridisch in zijn schoenen staat. In zijn kinderboek Sint Nikolaas en zijn knecht introduceerde Schenkman ook de 
intocht en de stoomboot . 

Anderhalve eeuw is niet veel voor een traditie, en deze was bovendien een toonbeeld van verandering. De 
sinterklaasfiguur werd in de loop van de 20ste eeuw minder autoritair, de roe raakte in onbruik en de relatie tussen 
Sint en Piet werd gelijkwaardiger. Zwarte Pieten transformeerden van 'dom' pratende hulptroepen in een soort 
leidinggevende managers. 

Traditie is de illusie van permanentie, stelt Harry uit de Woody Allen-film Deconstructing Harry. Na 1970 werden 
een tijdlang witte pieten geëmployeerd. Dat dit beleid werd afgeblazen, kwam niet door racisme, maar door gebrek 
aan succes. Winkels met witte pieten in de etalage of cadeupapier met witte pieten, zagen hun omzet steevast 
dalen. 

De eerste protesten tegen de figuur van Zwarte Piet kwamen in de jaren zestig op gang. In 1981 organiseerden 
leden van de Surinaams-Nederlandse gemeenschap de actie 'Sinterklaas vieren zonder Zwarte Piet', gevolgd door 
acties als 'Zwarte Piet = Zwart verdriet' en 'Zwarte Piet is racisme'. De protesten zijn al decennia tamelijk 
kleinschalig: de meeste Surinaamse Nederlanders beschouwen de knecht van Sinterklaas niet als kwetsend. 

Het valt goed te betogen dat Surinaamse Nederlanders vijftig à honderd jaar geleden reden hadden aanstoot te 
nemen aan de toenmalige, ondergeschikte Zwarte Piet-figuur. Ouders en grootouders van deze generaties 
bewaarden herinneringen aan de wereld van vóór 1863, het jaar van de afschaffing van de slavernij in Suriname. 

Of de 'geëmancipeerde' Zwarte Piet voor hun achterachterkleinkinderen ook aanstootgevend is, valt te bezien. Een 
Zwitserse historicus zag verschillen in de mate waarin Zwitserse vrouwen slachtoffer zijn van de 
vrouwonvriendelijke cultuur in het kanton Appenzell Innerrhoden. Het gezegde 'eerst de man, dan de koe, dan de 
vrouw' was kwetsend voor boerinnen die er vroeger mee werden uitgekafferd. Voor geëmancipeerde vrouwen uit 
Basel is het gezegde minder pijnlijk. Niet iedereen die zich slachtoffer voelt, is ook een slachtoffer. En niet elk 
slachtoffer voelt zich zo. 

Tot voor kort leidden protesten tegen Zwarte Piet nauwelijks tot verontwaardigde reacties. Voor zover Nederlanders 
in 1981 reageerden op het initiatief 'Sinterklaas vieren zonder Zwarte Piet', was dat ontspannen. Nederlanders van 
2013 reageerden massaal en overspannen op uitspraken van de Jamaicaanse VN-consultante Verene Shepherd, 
die het Hollandse sinterklaasfeest in oktober 'een terugkeer naar de slavernij in de 21ste eeuw' noemde. In de 
dagen erna kreeg de pagina Pietitie meer dan twee miljoen likes op Facebook. 

Piets vrienden bestempelden de uitspraken van Shepherd als de druppel die de emmer deed overlopen. Een 
betere metafoor is dat Shepherd de lont aanstak van een dynamietblok dat al was aangelegd. Eén Jamaicaanse 
die niet eens namens de VN bleek te mogen spreken, bewerkstelligde dat ruim twee miljoen Nederlanders 'hun' 
Zwarte Piet in bescherming namen. 

Nederlanders van 1981 moesten het stellen zonder Twitter, GeenStijl en andere verbindingen tussen de onderbuik 
en de openbaarheid. Je kunt ook opperen dat Nederlanders zich toen minder bedreigd voelden door een grote 
boze buitenwereld die het gemunt heeft op een prachtig land. 

Het Nederlands Centrum voor Volkscultuur en Immaterieel Cultureel Erfgoed is inmiddels bezig met gesprekken 
tussen voor- en tegenstanders van Zwarte Piet. Doel is de traditie op een voor iedereen aanvaardbare wijze door 
de 21ste eeuw te loodsen. Maar zolang zo veel mensen zich druk om hem maken, kun je er donder op zeggen dat 
hij zwart blijft. 
2 (miljoen likes kreeg de Pietitie-pagina op Facebook na de kritiek van VN-consultante Verene Shepherd) 
Niet iedereen die zich slachtoffer voelt, is ook een slachtoffer 
 
Graphic

 
 Sinterklaas en Zwarte Piet op bezoek bij een Zeeuwse familie in klederdracht. De rol van Zwarte Piet is sindsdien 
veranderd.
Foto HH
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Racism + Xenophobia (94%); Slavery (76%); Customs + Cultural Heritage (71%); Bullying (71%); 
Communities + Neighborhoods (64%) 
 

Industry: Retail + Wholesale Trade (63%) 
 

Load-Date: May 21, 2014

 
End of Document





Waarom zijn we geen Zwitsers?
de Volkskrant
22 mei 2014 donderdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 23
Length: 499 words
Body


De kwestie, Peter de Waard 
Als Hitler in zijn aanvalsplan voor het Westen - Fall Gelb - Nederland links had laten liggen, waren er vandaag in dit 
land hoogstwaarschijnlijk geen Europese verkiezingen geweest. Mogelijk hadden de Nederlanders afgelopen 
zondag in een volksraadpleging een hoog minimumloon verworpen. 

Nederlanders zouden de Zwitsers van de polders zijn, zij het met een gulden in plaats van een frank. Net als 
Zwitserland wilde Nederland vanaf het Congres van Wenen van 1815 nooit tot een machtsblok horen. Nederland 
was de vriend van iedereen die de vaderlandse koopmansgeest niet in de weg zat, of dat nu Fransen, Britten, 
Duitsers, Spanjaarden of Amerikanen waren. 

Daarom namen koningin Wilhelmina en haar kabinet in 1940 een strikte neutraliteit in acht, net zoals 26 jaar 
daarvoor. Maar Hitler was der Kaiser niet, die zijn legers onderlangs Nederland liet passeren. Zwitserland liet de 
Führer wel met rust. Bergen waren een groter obstakel dan polders. 

Strikte neutraliteit betekende voor Zwitserland dat het tijdens de Tweede Wereldoorlog geen principes kon hebben. 
Heel pragmatisch was het land op de hand van degene die aan de winnende hand was. Toen Hitler de Fransen 
had verslagen, zei de Zwitserse bondspresident Pilet-Golaz dat zijn land 'zich moest aanpassen aan de nieuwe 
orde'. De kranten mochten geen anti-Duitse artikelen plaatsen en Zwitserse banken wisselden het van Joden 
geroofde goud voor de Duitsers om in harde valuta. Uiteindelijk sloot Zwitserland de grenzen voor Joodse 
vluchtelingen omdat het land 'te vol was'. Toen de militaire situatie zich na Stalingrad en de invasie wijzigde, trad 
Pilet-Golaz af en verleende Zwitserland hand- en-spandiensten aan de geallieerden. 

Omdat de volgelingen van Piet Hein moreel niet hoger moeten worden aangeslagen dan die van Wilhelm Tell, zou 
het hier wel niet veel anders zijn gegaan als Hitler de neutraliteit had geëerbiedigd. 

Maar na de Duitse invasie vluchtten regering en koningin naar Engeland en kwam het land in het geallieerde kamp 
terecht. Nederland kon na 1945 zijn kop niet meer in het zand steken en nam zijn internationale 
verantwoordelijkheid door zich aan te sluiten bij het blok van westerse democratieën. Nederland werd lid van de 
NAVO en later ook van de EEG en nevenorganisaties. 

Dat Nederland deel uitmaakt van de EU is puur een historische samenloop van omstandigheden. Maar het 
betekent niet dat de Nederlandse koopmansgeest daaronder heeft geleden en Zwitserland beter af is. 

Beide landen hebben relatief veel multinationals, een veel te grote financiële sector en een groot overschot op de 
handelsbalans. In 1946 was het bbp per inwoner in Nederland 3.000 dollar (2.196 euro) en in Zwitserland 8.000 
dollar. Nu is dat voor Nederland 42 duizend dollar en voor Zwitserland 46 duizend. 

De welvaart is in Nederland sneller toegenomen zonder dat het in de oorlog principes heeft moeten verloochenen. 

Reageren? 

p.dewaard@volkskrant.nl 
Als Zwitsers van de polder was Nederland niet beter af geweest 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Minimum Wage (93%); Wage + Hour Laws (93%); Environment + Natural Resources (82%); Commodities 
Trading (82%); Economic Development (73%); Cost Of Living (71%); Wages + Salaries (71%); Labor + 
Employment (62%) 
 

Industry: Insurance (83%); Oil + Gas Industry (82%) 
 

Load-Date: May 21, 2014

 
End of Document





'Daarom zijn we naar Nederland gekomen'
de Volkskrant
23 mei 2014 vrijdag

 
Copyright 2014 De Persgroep Nederland BV All Rights Reserved
 
 
Section: Binnenland
Length: 1126 words
Byline: VAN ONZE VERSLAGGEEFSTER ANA VAN ES
Body


Reportage Vluchtelingen Veenhuizen 
In de oude Drentse strafkolonie wonen sinds twee weken zo'n 400 Eritrese asielzoekers. Ze zijn al jaren op de 
vlucht en betaalden duizenden dollars voor een nieuw leven. 
Een grote golf vluchtelingen uit Eritrea overspoelt de Nederlandse asielzoekerscentra. Wat drijft deze Afrikaanse 
mannen en vrouwen? Bewoners bij de AZC's protesteren gelaten. 
Opvang Eritrese asielzoekers 

Waarom komen zo veel Eritrese asielzoekers naar Nederland? Tot voor kort meldden zich hooguit een handvol 
Eritreeërs per week bij het nationale aanmeldcentrum in Ter Apel. De afgelopen weken waren het er steeds ruim 
500. De oorzaak van de toename is onbekend. Een bekende route voor mensensmokkel - via Egypte naar Israël - 
zit op slot. In Europa zijn traditiegetrouw vooral Scandinavische landen en Duitsland populair onder Eritreeërs. 
Mogelijk denken zij nu dat Nederland gemakkelijker asiel verstrekt: Eritrea geldt als gevaarlijke militaire dictatuur, 
dus krijgt ruim 80 procent van de Eritrese vluchtelingen hier een verblijfsvergunning. Er zijn geruchten dat de 
Eritrese overheid zelf betrokken is bij mensensmokkel, zodat de vluchtelingenstroom steeds verder toeneemt. 

Waarom Nederland? 

Hij zit in de zon langs een kanaal in Drenthe, maar vraag hem niet hoe hij hier gekomen is. Hoe ben je hier in 
Nederland gekomen, Thone? Thone slaat zijn handen voor zijn ogen en schudt zijn hoofd. Hij aarzelt. 'Het is 
moeilijk uit te leggen.' 

Thone, asielzoeker uit Eritrea, zit met twee vrienden op een picknickbankje in Veenhuizen. Deze voormalige 
Drentse strafkolonie is sinds twee weken zijn nieuwe thuis. Van Nederland heeft hij nog maar weinig gezien. De 
auto die hem de grens over bracht, zette hem af in een stad die hij niet kende. Vrij snel daarna bracht de politie 
hem hierheen. Wat hij ziet, bevalt hem. 

Een land met begroeide akkers, kanalen en picknickbankjes. Groen met rechte lijnen. En, zo hebben de jongens 
gehoord, democratie. 'Holland is een goed land', verzucht Younusne (20). 

Ze zijn hier nog maar net, maar dit valt hen op: in dit land met rechte lijnen lijkt niemand te weten hoe het er aan toe 
gaat in Eritrea. 'Weten jullie wat er met onze president aan de hand is?', vraagt Thone. 'Wij hebben geen 
democratie en geen vrijheid. Daarom kwamen we naar Nederland.' 

Angst voor het dictatoriale Eritrese regime achtervolgt het drietal tot op dit Drentse picknickbankje. Ze vluchtten 
duizenden kilometers om het land te verlaten, maar de vrees voor represailles van hun eigen overheid laat hen niet 
los. Daarom staan hun achternamen niet in dit artikel en is Thone 'ongeveer 27 of 28 jaar'. 

Een leegstaande gevangenis in Veenhuizen is hun nieuwe thuis, ingericht voor de onverklaarde hausse aan 
Eritrese asielzoekers die Nederland overspoelt. Vertier is er niet: de dichtstbijzijnde winkel is meer dan een uur 
lopen. De asielzoekers slenteren over straat en hangen rond op bankjes. Ze worden begeleid door voormalige 
gevangenisbewaarders uit het dorp. 'De COA-politie', giechelt Simial (30), al bekend met de afkorting voor Centraal 
Orgaan Opvang Asielzoekers. Hij vindt het prima. 'Het is hier vrij.' 

Nederland is een vrij land, maar of ook zij hier vrij zullen zijn, weten de Eritreeërs nog niet en in bijna alles klinkt die 
twijfel door. 'Ik kan niet met de pers praten', zegt een langslopende Eritrese man in gepolijst Engels. 'Wij kennen de 
wetten van dit land niet. We weten niet of het hier is toegestaan om met journalisten te praten.' Hij kijkt naar zijn 
slippers, alsof hij al iets verbodens zegt. In Eritrea bestaat geen persvrijheid. 

De drie jongens op het picknickbankje zeggen dat ze soldaat zijn. In Eritrea duurt de dienstplicht bijna een 
mensenleven. 'Na de middelbare school word je opgeroepen als soldaat', vertelt Simial. 'En daarna blijf je altijd 
soldaat. Je kunt geen gewone baan nemen, want het leger roept je steeds weer op. Je hebt geen vaste 
woonplaats, want je moet steeds weer naar een legerkamp. Daarom zijn we naar Nederland gekomen.' 

Een tractor rijdt langs, van een boer uit Veenhuizen. Simial veert op. 'Een oogstmachine!' Zijn vader heeft er ook 
een. Ja, zijn vader bezit grond. Deze Afrikaanse militairen zijn weliswaar opgegroeid in een straatarm land, maar 
zelf kennen ze geen armoede. Met smartphones bellen ze in hun moedertaal, Tigrinya. Hun shirts steken helderwit 
en nieuw af tegen hun donkere huid. Ze spreken redelijk Engels, een taal die ze hebben geleerd op de middelbare 
school. 'We hadden genoeg te eten en een dak boven ons hoofd', zegt Thone. 'Daarvoor hoefden we niet te 
vluchten. We zijn gevlucht omdat we geen vrijheid hadden.' 

Hoe zijn ze in Nederland gekomen? 'Je hoort vaak dat mensen vanuit Eritrea eerst naar Soedan reizen, of naar 
Ethiopië, en dan naar Libië', zegt Simial schouderophalend, alsof zulke verhalen betrekking hebben op andere 
mensen dan hijzelf. 

Dan plukt Younusne aan zijn broek. 'Die komt uit Libië.' Hij wijst om zich heen, naar zijn maten op het bankje, 
allemaal in nieuwe kleren gestoken, met Engelse en Italiaanse teksten erop. 'Al onze kleren komen uit Libië.' Ze 
zaten twee tot drie maanden in Libië, in afwachting van het gevaarlijkste deel van hun reis: de tocht over de 
Middellandse Zee naar Europa. 

De vlucht van deze mannen uit Eritrea begon jaren geleden. Met gevaar voor eigen leven staken ze de grens over 
met het Afrikaanse buurland Soedan.' Hoe minder mensen weten wat je gaat doen, hoe groter de kans dat het lukt', 
zegt Thone. 'Veel mensen in Eritrea zijn zoals de CIA. Maar de geest van de Eritreeërs is sterk. Mensen zijn ook 
bereid elkaar te helpen.' 

In Soedan verdienden ze geld voor het volgende gedeelte van de reis, naar Libië. Simial werkte er drie jaar voor. 'Ik 
had geen geld om naar Libië te gaan. Dat transport kostte 1.700 dollar.' De 29-jarige Zemikaeh, die sinds zijn 
aankomst in Nederland dagelijks loopt te ijsberen langs de hoofdvaart van Veenhuizen, vertelt een soortgelijk 
verhaal: hij werkte voorafgaand aan zijn komst naar Nederland circa anderhalf jaar in Soedan in 'een soort 
supermarkt'. 

Na de lange reis van Soedan naar Libië, dwars door de woestijn, moesten ze opnieuw betalen voor de oversteek 
naar het Italiaanse eiland Sicilië. '1.650 dollar', zegt Thone. 'Met 300 mensen in een kleine boot. De overtocht 
duurde drie dagen. Het is toeval dat we het hebben overleefd.' Vanuit Italië lag Europa voor hen open en reden ze 
zonder problemen per auto naar Nederland. 

Ze zijn ervan overtuigd dat hun toekomst in Nederland ligt. De 'COA-politie' leerde ze alvast hun eerste woorden in 
de nieuwe taal: 'goedemorgen' en 'dankjewel'. Thone, die in de bouw wil gaan werken: 'Ik hoop dat ik binnenkort 
mijn paspoort kan afhalen.' 
We hadden eten en een dak boven ons hoofd. Maar geen vrijheid (Thone, asielzoeker uit Eritrea) 
 
Graphic

 
Eritrese vluchtelingen arriveren in Veenhuizen.
Foto Harry Cock
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: May 22, 2014

 
End of Document





Tijd voor actie, vindt Budel, maar de gierton blijft thuis
de Volkskrant
23 mei 2014 vrijdag

 
Copyright 2014 De Persgroep Nederland BV All Rights Reserved
 
 
Section: Binnenland; Blz. 15
Length: 709 words
Byline: VAN ONZE VERSLAGGEVER JARL VAN DER PLOEG
Body


Reportage Bewoners Budel 
Buiten is de sfeer grimmig, in het dorpshuis van Budel valt het wel mee. De komst van de Eritreeërs houdt de 
gemeenschap flink bezig. Op de pro-Facebooksite staan 400 likes, de anti-site heeft er ruim 1.500. 
In zaal 1 van het afgeladen dorpshuis klinkt geroezemoes. 'Ik blijf het schandalig vinden', hoor je. 'Ze krijgen hier 
alles van mijn centen, maar wie wil straks mijn huis nog kopen?' En: 'Kunnen mijn dochters nog wel veilig de straat 
op?' 

De Brabantse gemeente Cranendonck vormt donderdagavond even het decor van een debat dat de grenzen van 
de plattelandsgemeente overstijgt. De vraag waar het om draait in dorpshuis De Borgh: zijn zo veel nieuwe 
asielzoekers wel, of juist niet welkom in Nederland? 

'Nee', zeggen veel aanwezigen. 'Ja', zegt burgemeester Marga Vermue. 'Ik probeer vooral uit te leggen dat zo'n 
centrum de middenstand juist stimuleert. De asielzoekers zullen hun kleren echt niet in Eindhoven kopen.' Om 
haar heen staat een kring van dorpsgenoten. Sommigen knikken ja, anderen nee. 

Voor Jan Willem Anholts van het Centraal Orgaan opvang asielzoekers (COA) is de avond in het dorp Budel al de 
vierde informatiebijeenkomst van de week. Sinds de toestroom van Eritrese asielzoekers begin april een vlucht 
nam, is zijn organisatie continu op zoek naar leegstaande gebouwen om vluchtelingen in te huisvesten. 

Dit kalenderjaar alleen al werden er veertien asielzoekerscentra uitgebreid of geopend en elke keer gaat het COA 
in gesprek met de buurtbewoners. Donderdag spreekt hij met 25 collega's over de Nassau-Dietzkazerne, die plek 
biedt aan 1.200 vluchtelingen. 

Buiten is de sfeer iets grimmiger dan binnen. Er cirkelen politiewagens rond het dorpshuis en zo nu en dan komt er 
een toeterende stoet Volkswagens voorbij. 

Ze worden standaard begroet met gejuich van kleine groepjes demonstranten die buiten staan te wachten tot er 
eindelijk iets gebeurt. Allemaal hebben ze een zonnebril bij zich. Niet tegen de zon, die zich tijdens de 
informatiebijeenkomst niet laat zien, maar als statement. 

'De politiek kijkt ons toch ook niet aan?', zegt een van hen. 'Dus waarom zouden wij hen wel in de ogen aankijken?' 

'Ach ja, die bijeenkomst', zegt de 70-jarige Harrie Reemers een paar uur eerder, terwijl hij een groepje 
asielzoekers gadeslaat. 'Ik begrijp die ophef niet zo.' Met een vriend drinkt hij een kopstoot op het terras van Grand 
Café De Bonte Os. 

'We hebben hier al jaren vreemdelingen. Tot voor kort zaten er duizenden Duitse militairen in de kazerne en in het 
dorp verderop zit ook een asielzoekerscentrum. Misschien dat de boze mensen wat slechte ervaringen op hun 
netvlies hebben staan.' 

'Een paar jaar geleden bijvoorbeeld', zegt hij, 'waren er asielzoekers die bloemen voor al onze raampjes zagen 
staan en dachten: dat willen wij ook. Toen hebben ze boeketten van het kerkhof gejat. Dat is natuurlijk niet netjes, 
maar om ze daarvoor nu allemaal in de Middellandse Zee te laten verdrinken?' 
Fietsslot 
Zijn vriend neemt een slok en zegt: 'Maar Harrie, het zijn niet allemaal witte schapen die over de dam komen. 
Laatst bijvoorbeeld, zat er eentje te rommelen aan mijn fietsslot. Een fiets van meer dan vijftig jaar oud. Ik zei: 'Hé, 
that's my bike'. 'Oh, I did not know', antwoordde die man. 'Nou, it is in ieder geval not your bike', zei ik toen.' 

Aan wie je het ook vraagt in Budel, iedereen heeft een mening over het AZC. Ook online. Zo werd de pro-
asielzoekers Facebooksite tot gisteravond ruim 400 keer 'geliked', terwijl de anti-pagina ruim 1.500 'likes' kreeg. 

'De politiek wil maar niet luisteren, daarom is het tijd voor actie!', stond er begin deze week op de anti-pagina. 
'Maak spandoeken en borden met ludieke teksten en neem ALLES mee wat geluid maakt. Van een gashoorn tot 
drumstel, alles mag! Heb je heel toevallig een gierton in de achtertuin staan? Neem mee en laat zien dat er stront 
aan de knikker is.' 

De gierton ontbreekt donderdagavond, net als het drumstel en de ludieke teksten. Jan Willem Anholts van het COA 
ziet de groepjes demonstranten dan ook gelaten aan. 

'Het gaat vanavond eigenlijk zoals het al de hele maand gaat. Eerst is de sfeer geladen, maar zodra mensen 
doorkrijgen wat zo'n asielzoekerscentrum eigenlijk inhoudt, druipen ze snel af. Het valt allemaal wel mee.' 
 
Graphic

 
Budelse jongeren discussiëren bij dorpshuis De Borgh.
Foto Guus Dubbelman / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: May 22, 2014

 
End of Document





'We zijn patriotten, geen nazi's'
de Volkskrant
23 mei 2014 vrijdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 17
Length: 952 words
Byline: VAN ONZE CORRESPONDENT ARJEN VAN DER ZIEL
Body


Reportage Griekenland 
Twee Griekse oud-generaals stellen zich namens neonazipartij Gouden Dageraad kandidaat voor het 
europarlement. Het leidt tot zorgen over de banden tussen de neonazi's en het leger. 
Alhoewel in het centrum van de Griekse hoofdstad de gebruikelijke verkeerschaos heerst, komen de 
gepensioneerde generaal George Epitidios en zijn echtgenote exact op het afgesproken tijdstip voorrijden. Zittend 
achter in de grijze Opel Astra - zijn vrouw rijdt - vertelt Epitidios even later dat hij in zijn militaire loopbaan allerlei 
prestigieuze posten heeft bezet. Hij was onder meer gestationeerd op het NAVO-hoofdkwartier en bij de militaire 
staf van de Europese Unie. 

Tot verbijstering van veel Grieken stelde Epitidios zich onlangs voor de neonazipartij Gouden Dageraad kandidaat 
voor het europarlement. Hij deed dat samen met een andere oud-generaal. Epitidios zegt te worden gedreven door 
het verlies van soevereiniteit van Griekenland, dat onder financiële curatele staat van de EU en het Internationaal 
Monetair Fonds. 'De EU moet weer een organisatie worden van soevereine staten, in plaats van een organisatie 
die Duitse dictaten oplegt.' 

Ook afkeer van immigratie is voor hem een drijfveer. Op een bevolking van 11 miljoen wonen in Griekenland naar 
schatting een miljoen immigranten. Gouden Dageraad wil alle illegalen het land uitzetten en de grenzen sluiten 
voor nieuwe immigranten. 

Epitidios: 'Ik heb jarenlang gediend aan onze grens met Turkije. Ik weet dat het mogelijk is het leger de grens te 
laten afsluiten. Als andere Europese landen daar problemen mee hebben, mogen de immigranten doorreizen naar 
die landen.' 

De fascisten van de Gouden Dageraad gebruiken een swastika-achtig partijsymbool en maken met de gestrekte 
rechterarm een gebaar dat doet denken aan de Hitlergroet. Knokploegen van de beweging slaan geregeld 
immigranten en politieke tegenstanders in elkaar. 

Sinds een aanhanger van Gouden Dageraad eind 2013 een linkse rapper doodstak, wordt de top van de partij 
vervolgd. Leider Nikos Michaloliakos en vier andere Gouden Dageraad-parlementariërs zitten in de cel. Tegen elf 
andere parlementariërs lopen onderzoeken. Desondanks is de partij nog steeds de derde of vierde van het land. In 
de eerste ronde van de lokale verkiezingen kreeg Ilias Kasidiaris, de Gouden Dageraad-kandidaat voor het 
burgemeesterschap van Athene, zaterdag 16 procent van de stemmen. 

Dat Epitidios en oud-generaal Eleftherios Synadinos, ex-baas van de commando's, zich voor de neonazi's 
kandidaat hebben gesteld voor het europarlement, vergroot de Griekse zorgen over de banden tussen de fascisten 
en de militairen. Lokale media publiceerden vorig jaar foto's van aanhangers van Gouden Dageraad die training 
zouden krijgen van sympathiserende militairen. En bij een infanteriemajoor die sympathiseerde met de nazi's, 
werden thuis in Volos illegale wapens gevonden. De man is opgepakt. 

'Ik zie niet in wat er mis is met mijn kandidatuur', zegt Epitidios, die de justitie-onderzoeken een complot noemt van 
het politieke establishment. 'De meeste van mijn vrienden uit de strijdkrachten steunen Gouden Dageraad. Zij 
feliciteren me met mijn kandidatuur.' 

Epitidios (61) is een kalende man met een grijze snor. Hij woont vlak bij het ministerie van Defensie, in een wijk 
waar veel hoge militairen wonen. Als de mobiel van de generaal afgaat, weerklinkt het trompetgeschal waarmee 
vroeger de cavalerie ten aanval trok. 

Zijn vrouw brengt tijdens het gesprek koffie en een grote schaal met koekjes. In de keuken slingert een 
campagnefolder van Gouden Dageraad-parlementariër Ilias Panagiotaros, die Hitler onlangs prees als een groot 
man. 'Op sommige momenten in de geschiedenis moet iemand het vuile werk opknappen', zei de parlementariër. 

Epitidios bezweert dat hij en zijn partijgenoten geen neonazi's zijn, maar 'patriotten'. De aanvallen die de gevreesde 
zwarthemden van Gouden Dageraad uitvoeren op allochtonen, doet hij af als incidenten. Epitidios vindt dat de 
partijtop daar niet verantwoordelijk voor is. 'Als hooligans in Ajax-shirts een Feyenoord-supporter in elkaar slaan, 
concludeer je toch ook niet dat de Ajax-directie de opdracht heeft gegeven?' 

De openlijke betrokkenheid van Epitidios en zijn collega Synadinos bij Gouden Dageraad ligt ook gevoelig vanwege 
de zes Griekse staatsgrepen in anderhalve eeuw. Van 1967 tot 1974 was Griekenland een militaire dictatuur. 
Politieke analisten bezweren dat de kans op een coup nu zeer klein is, omdat de strijdkrachten niet meer zo 
machtig zijn als in de jaren zestig. 

Sinds het begin van de crisis duiken wel geregeld verhalen op over onrust in de strijdkrachten. Zo verving toenmalig 
socialistisch premier George Papandreou in oktober 2011, midden in een politieke crisis, ineens de hele top van de 
strijdkrachten. De krant To Vima meldde later in een reconstructie dat Papandreou destijds bang was voor een 
staatsgreep. En vorig jaar riep een schimmige club van oud-commando's en -mariniers op tot het aftreden van de 
regering. De oud-militairen eisten de aanstelling van een interimregering van niet-politici onder toezicht van de 
strijdkrachten. 'De strijdkrachten worden opgeroepen dit te implementeren', aldus een verklaring op hun website. 

Volgens generaal Epitidios is een coup geen goed idee meer, omdat de omstandigheden anders zijn dan tijdens de 
laatste staatsgreep, in 1967. 'Er zijn tientallen jaren verstreken. We zitten in de NAVO en de EU. Ons land zou 
worden geïsoleerd en de mensen zouden het niet steunen. Ik denk dat de toestand dramatisch zou verslechteren. 
Als je van je land houdt, doe je niet iets dat je land verwoest.' 
De meeste van mijn collega's in de strijdkrachten steunen Gouden Dageraad (George Epitidios oud-generaal) 
 
Graphic

 
Aanhangers van Gouden Dageraad protesteren in december 2013 in Athene tegen de bouw van een moskee. De 
partij wil de grenzen sluiten voor immigranten.
Foto REUTERS
George Epitidios
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Coups (94%); Defense Departments (70%) 
 

Load-Date: May 22, 2014

 
End of Document





Hoezo hartelijke ontvangst?
de Volkskrant
23 mei 2014 vrijdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 31
Length: 285 words
Body


Brief van de dag 
In zijn analyse van de vluchtelingenopvang in Nederland (Ten eerste, 19 mei) schrijft Sander van Walsum dat de 
ruim drieduizend Hongaren die in 1956 naar Nederland kwamen een hartelijke ontvangst ten deel viel. 

Hoewel de Nederlanders inderdaad veel sympathie toonden voor het lot van de Hongaren, was de Nederlandse 
regering juist uiterst terughoudend in het bieden van hulp. 

Premier Drees wilde in eerste instantie slechts duizend vluchtelingen opvangen, op voorwaarde dat de 
financiering van de hulpverlening in de eerste plaats uit particuliere inzamelingen moest komen. 

Toen werd besloten het aantal vluchtelingen te verhogen, had Drees hier grote moeite mee. Hij meende dat 'elke 
vermeerdering van de bevolking noodlottig zou zijn'. 

Onder meer vanwege de schaarste op de arbeidsmarkt ging hij wel akkoord. Met een verzoek om nog eens 
duizend Hongaren toe te laten, ging hij alleen akkoord op voorwaarde dat zij slechts tijdelijk in Nederland zouden 
blijven. 

Uiteindelijk ving Nederland in totaal ongeveer 3.500 van de naar schatting tweehonderdduizend gevluchte 
Hongaren op. 

De Nederlandse regering, Drees in het bijzonder, wordt in dezen omschreven als 'een zuinige boekhouder' - zowel 
vanwege het geringe aantal vluchtelingen dat Nederland opving, als door de manier waarop de opvang 
gefinancierd werd: vooral met particuliere middelen. 

De opvang van de Hongaarse vluchtelingen vormt dus geen uitzondering op het Nederlandse asielbeleid, maar 
toont dezelfde ongastvrije houding ten aanzien van vluchtelingen die de Nederlandse regering ook toonde aan de 
Belgen in 1914, de Tamils in de jaren tachtig, de Joegoslaven in de jaren negentig, en aan Eritreeërs nu. 

Marjolein te Winkel, Groningen 
 
Graphic

 
De eerste Hongaarse vluchtelingen komen aan in Utrecht.
Foto ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: May 22, 2014

 
End of Document





Duitse minister schrikt van eigen gloedvolle uitval tegen EU-haters
de Volkskrant
23 mei 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 6
Length: 446 words
Byline: VAN ONZE CORRESPONDENT ROLF BOS
Body


Passie voor Europa. Eindelijk was daar dan een Europese politicus van naam die zich in het openbaar gloedvol 
uitsprak vóór Europa. Frank-Walter Steinmeier, Duitslands minister van Buitenlandse Zaken, trok eerder deze week 
in het openbaar fel van leer tegen demonstranten die hem verweten een 'oorlogshitser' te zijn. Op bulderende wijze 
verweet hij 'deze nationalisten en populisten' dat zij Europa 'kaputt' maken. Het filmpje met de opname is inmiddels 
een hit op YouTube. 

Drie dagen later is Steinmeier, normaal de diplomaat bij uitstek, nog beduusd van zijn spontane uitbarsting. 'Ik kan 
er niet goed naar kijken', zegt hij donderdag tijdens een ontmoeting met buitenlandse journalisten. 'Zo ken ik mezelf 
helemaal niet. Ik ben er eigenlijk niet trots op.' 

De minister zou maandag op een verkiezingsbijeenkomst van de SPD een 'normale' rede houden over het nut van 
Europa, maar hij werd tijdens de bijeenkomst op de Berlijnse Alexanderplatz continu uitgejouwd door 
demonstranten. Zij staken borden met teksten als 'Weg met de NAVO en de EU', ze bliezen op fluitjes en noemden 
Steinmeier inzake de crisis in Oekraïne een 'Kriegstreiber', een oorlogshitser. 

'Ik ben normaal de rust zelve', zegt Steinmeier, maar deze belediging ging hem te ver. Bij de NAVO krijgt hij dezer 
dagen vaak te horen dat Duitsland jegens Rusland niet hard genoeg optreedt en de deur naar Moskou 'begripvol' 
openhoudt. En nu verwijten thuis deze 'sympathisanten van die Linke, dubieuze rechtsradicalen en leden van de 
eurokritische AfD' hem dat hij juist olie op het vuur gooit. 'Dat kon ik niet verdragen. Er zijn grenzen.' 

Waarna hij minutenlang van leer trok met een geïmproviseerde monoloog tegen de stug door fluitende en jouwende 
demonstranten. Hij verweet hun op donderende toon dat juist zij 'Europa kapot maken en aanzetten tot oorlog'. Met 
gebalde vuist: 'De wereld bestaat niet louter uit vredesengelen aan de ene kant en booswichten aan de andere 
kant. De wereld steekt helaas een stuk gecompliceerder in elkaar.' 

Donderdag kijkt Steinmeier kort terug op zijn uitbarsting, naar wat in de Duitse pers een 'glühenden Wutmonolog' 
wordt genoemd. 'Er is zo veel domheid en haat onder die mensen.' Hij zegt verder: 'We moeten niet toestaan dat zij 
het mooie Europa kapotmaken.' 

Hij geeft toe dat er grote problemen in Europa bestaan, maar die zijn niet met 'eenvoudige antwoorden' op te 
lossen. 

De EU-haters, zegt Steinmeier, willen graag doen geloven dat er alleen maar slechte zaken uit Brussel komen. 
Maar: 'Er zijn tal van actuele thema's - op het gebied van veiligheid, energie, migratie, databescherming en 
financiën - die we als nationale staten niet eens zelfstandig kunnen aanpakken.' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); International Relations (84%); European Union Regulation + Policy (70%) 
 

Load-Date: May 22, 2014

 
End of Document





Tips
de Volkskrant
23 mei 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 507 words
Byline: PONTZEN, TOMA, VAN GIJSSEL, EMBRECHTS
Body


Holland Festival 
Volkskrant-recensenten Annette Embrechts, Robert van Gijssel, Hein Janssen, Rutger Pontzen en Kevin Toma 
maakten een selectie uit de 159 concerten, films en theater- en dansvoorstellingen. 
Theater 
Thyestes naar Seneca door Belvoir Theatre Sydney, regie Simon Stone. 23 t/m 27/6, Theater Bellevue Amsterdam. 

Vorig jaar was hij een van de grote verrassingen van het Holland Festival 2013: Simon Stone. Theatermaker uit 
Sydney die Amsterdam verraste met zijn brutale, eigenzinnige versie van The Wild Duck (De Wilde Eend). Ibsens 
klassieker werd gespeeld in een glazen kooi, met personages die daarin bijna stikten, en waartussen een echte 
eend waggelde. Dit jaar komt hij terug met Thyestes, de bloederige tragedie over wraak en vergelding, gebaseerd 
op Seneca. Over een onttroonde koning die tijdens een feestdis het vlees van zijn afgeslachte zoons krijgt 
opgediend. Stone geeft zijn radicale visie op deze Griekse mythe vorm in een voorstelling vol expliciete seks, 
geweld en perversiteiten, gespeeld door drie acteurs die tot het uiterste gaan. In een glazen kooi, opnieuw. HJ 


Bestiaire d'amour door Isabella Rossellini. 19 t/m 21/6 Stadsschouwburg Amsterdam. 

Filmdiva en actrice Isabella Rossellini heeft zich verdiept in het liefdes- en seksleven van dieren. Dat resulteerde in 
een even aparte als vermakelijke voorstelling waarin het gaat over wat het favoriete standje is van wormen, wat een 
vrouwtjeseend allemaal met haar vagina kan en hoe dolfijnen alle gaten benutten. Een theatrale lezing over liefde, 
moederschap, seks en voorplanting. Over het dierenrijk, met een knipoog naar de mens. HJ 

Die bitteren Tränen der Petra von Kant van Rainer Werner Fassbinder door Residenztheater München, regie Martin 
Kusej. 14 t/m 16/6 Muziekgebouw aan 't IJ, Amsterdam. 
Die Schutzbefohlenen van Elfriede Jelinek door Thalia Theater Hamburg, regie Nicolas Stemann. 10 t/m 12/6, 
Transformatorhuis Amsterdam. 

Rainer Werner Fassbinder en Elfriede Jelinek - twee verschillende tijdperken, allebei groot provocateur. Het 
Holland Festival heeft van beide auteurs twee toneelstukken geprogrammeerd, die worden opgevoerd door 
gerenommeerde Duitse gezelschappen. Fassbinders Die bitteren Tränen der Petra von Kant wordt gespeeld door 
Residenztheater uit München (regie Martin Kusej). Over beklemmende machts- en liefdesverhoudingen in de 
modewereld. Jelinek schreef Die Schutzbefohlenen over de problematiek van asielzoekers in Europa, een 
productie van het Thalia Theater uit Hamburg, in regie van Jelinek-kenner Nicolas Stemann. HJ 


Gratis 
Geen cent te besteden en toch wat zien van het Holland Festival? Dat kan ook dit jaar weer in het Amsterdamse 
Oosterpark, bij het vaste, gratis toegankelijke festivalonderdeel Opera in het Park. Deze editie wordt op 28/6, vanaf 
20.00 uur de opera Falstaff live doorgeseind vanuit locatie Nationale Opera & Ballet (voorheen Muziektheater) naar 
een groot beeldscherm in het park. Frans kaasje mee, fles wijn open en luisteren naar de vocale krachtpatserij van 
Ambrogio Maestri als Sir John Falstaff. 
 
Graphic

 
Thyestes naar Seneca.
Jeff-Busby
Die bitteren Tränen der Petra von Kant.
Foto Hans Jörg Michel
Bestiaire d'amour.
Foto Mario del Curto
Typex
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Theater + Drama (90%) 
 

Industry: Entertainment + Arts (95%); Destinations + Attractions (69%) 
 

Load-Date: May 22, 2014

 
End of Document





Dodelijke chaos
de Volkskrant
23 mei 2014 vrijdag

 
Copyright 2014 De Persgroep Nederland BV All Rights Reserved
 
 
Section: V RTV; Blz. 24
Length: 666 words
Byline: BART KOETSENRUIJTER
Body


Film TIPS 
A Mighty Heart 
(Michael Winterbottom, 2007) 
RTL 8, 20.30-22.40 uur. 
De afloop is bekend. Begin 2002 werd de Amerikaanse journalist Daniel Pearl in of nabij de Pakistaanse stad 
Karachi ontvoerd en uiteindelijk onthoofd. Een echt spannende film kun je daarvan dus niet maken. Toch lijkt de 
Engelse alleskunner Michael Winterbottom (24 Hour Party People, In This World) dat wel te proberen. Hij vertelt het 
verhaal, over de vruchteloze zoektocht, op chronologische wijze, gefilmd in de van hem bekende jachtige 
documentaire stijl. Maar gaandeweg de film krijg je in de gaten dat het hem om iets anders is te doen. Daarvoor is 
het belangrijk te beseffen dat het waargebeurde verhaal, geschreven door Pearls Franse echtgenote Mariane op 
basis van wier boek de film is gemaakt, zich afspeelt in de dagen niet lang na 11 september 2001. De wereld was 
in paniek. In Afghanistan, Pakistan en India rommelde het; opgejaagd door de VS bewogen terroristen zich door het 
gebied; overheden moesten hun internationale positie opnieuw bepalen. 

In die chaos dus proberen Pearl (Dan Futterman) en zijn vrouw Mariane (Angelina Jolie), eveneens journalist, hun 
werk te doen vanuit de Pakistaanse miljoenenstad Karachi. Vanaf het moment dat Pearl op een avond na een 
interviewafspraak niet terugkeert naar huis, krijgen langzaam paniek en wanorde de overhand. Amerikaanse en 
Pakistaanse overheidsdiensten gaan zich met de zaak bemoeien. Het spoor dat ze proberen te volgen is een 
eindeloos spoor, van mysterieuze tussenpersonen, vage contacten en onbestemde afspraken. Waarbij de 
animositeit tussen Pakistan en buurland India een complicerende factor is. Winterbottom beneemt je met zijn stijl 
meer en meer de adem, waardoor het des te bewonderenswaardiger is dat Mariane haar kalmte en 
onderscheidend vermogen bewaart. En zo is A Mighty Heart, door steeds terug te keren bij de humane Mariane, 
uiteindelijk bovenal een indrukwekkend pleidooi voor menselijkheid in een volkomen doorgedraaide wereld. 
The Diving Bell and the Butterfly 
(Julian Schnabel, 2007) 
Canvas, 20.45-22.30 uur. 
Ongelooflijk maar waar: Jean-Dominique Bauby, hoofdredacteur van modeblad ELLE, schreef een compleet boek 
door te knipperen met zijn linkeroog. Het aangrijpende The Diving Bell and the Butterfly toont hoe Bauby (Mathieu 
Amalric) na een beroerte in een ziekenhuis ontwaakt, verlamd op dat ene oog na. We zien hoe hij vanuit bed leert 
communiceren met een gedreven therapeute (Marie-Josée Croze) en hoe hij samen met haar, oogknipper na 
oogknipper, zijn memoires schrijft. Of eigenlijk ervaren we dat eerder dan dat we het zien. In de eerste helft van de 
film zijn we vrijwel volledig gekluisterd aan Bauby's perspectief en horen we alleen wat hij hoort (plus de talloze 
gedachten die door zijn hoofd spoken); een filmisch equivalent van het locked-insyndroom. Herinneringen, dromen 
en de realiteit versmelten zo met elkaar en resulteren in een weergaloze kijkervaring. 
In a Better World 
(Susanne Bier, 2010) 
Nederland 2, 23.00-00.45 uur. 
Na een eerdere nominatie (in 2007, voor After The Wedding) was het met dit melodrama wel raak voor 
Denemarkens succesvolste filmer van het moment: met In a Better World won Susanne Bier een Oscar. Ook deze 
film werd geschreven door haar vaste scenarist, Anders Thomas Jensen, die zoals vaker kleine gebeurtenissen in 
Denemarken spiegelt aan grote gebeurtenissen elders. In dit geval krijgen twee gezinnen in landelijk Denemarken 
te maken met ontsporend gedrag van hun zoons als gevolg van pesterijen op school. Vader in een van de 
gezinnen is als arts ook werkzaam in een vluchtelingenkamp ergens in Afrika. Ziedaar de spiegel. Opmerkelijk 
genoeg werkt Bier het gegeven minder genuanceerd uit dan in andere films. Maar dat is in Hollywood wel vaker de 
sleutel tot succes. 
De ouders van de vermoorde Wall Street Journal-journalist Daniel Pearl richtten na zijn dood een stichting op die, 
onder meer door middel van muziek en journalistiek, multiculturaliteit in de wereld wil bevorderen. 
 
Graphic

 
Angelina Jolie als Mariane Pearl in A Mighty Heart.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Film (76%) 
 

Industry: Entertainment + Arts (94%); Movie Industry (69%) 
 

Load-Date: May 22, 2014

 
End of Document





'Europees ben ik vreemdgegaan bij de UKIP'
de Volkskrant
23 mei 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 795 words
Byline: VAN ONZE CORRESPONDENT PATRICK VAN IJZENDOORN
Body


Reportage Stemmen in Groot-Brittannië 
Nigel Farage doet het ook goed in Conservatieve bolwerken als Woodford. 'We worden in de maling genomen door 
Italiaanse luiwammesen.' 
Stralend verlaat Jean Woodward een stembureau gevestigd in een lagere school te Woodford, een wijk in 
Noordoost-Londen. Ze heeft haar burgerplicht gedaan en die is eurosceptisch uitgevallen. 'Voor de plaatselijke 
verkiezingen heb ik traditiegetrouw Conservatief gestemd', zegt de gepensioneerde telefoniste, 'maar Europees 
ben ik vreemd gegaan bij UKIP.' 

Woodward: 'De reden? Immigratie. We moeten weer zeggenschap krijgen over onze grenzen. Het aantal 
immigranten weegt te zwaar op onze scholen en zorg. Het wordt steeds moeilijker om een afspraak bij de dokter 
te regelen.' 

Het is een geluid dat vaak heeft geklonken in de afgelopen weken. De verkiezingscampagne draaide om de UKIP 
van Nigel Farage, die volgens alle peilingen de grootste partij zal worden, voor Labour en de Conservatieven. Geen 
van de partijen wist hoe ze deze mediagenieke populist aan moest pakken. Negeren? Belachelijk maken? 
Aanvallen? Niets hielp. Ook niet de pogingen om hem als racist te profileren. Sterker, aanvallen van de gevestigde 
orde maakten hem alleen maar sterker. De stemming deed een beetje denken aan het Nederland van 2002, toen 
Pim Fortuyn ongrijpbaar was. 

Farage pikt stemmen van alle partijen, maar de Conservatieven, de oude partij van de UKIP-leider, zijn het 
kwetsbaarst. De opgeruimde, overwegend blanke buurt Woodford is al decennia een Conservatief bolwerk en werd 
ooit in het Lagerhuis vertegenwoordigd door Winston Churchill. 'Tijdens de crosscountry op school moesten we 
altijd twee rondjes om zijn standbeeld hollen', herinnert Colin zich, het hoofd van een nabijgelegen stembureau - dit 
keer in een evangelische kerk, waar ongeveer een kiezer per minuut naar binnen loopt. 'Het loopt niet storm', 
constateert hij. 

'Jongeman, laat me eerst uw kraag even rechtzetten. Daarna zal ik met u praten.' Traag lopend komt de 
onberispelijk geklede Dr Eric Levene naar buiten, een 82-jarige huisarts wiens zoon samen met Cameron in Oxford 
studeerde en die premier Margaret Thatcher ooit aan het voeteinde van zijn ziekenhuisbed aantrof. 'Zij was heel 
vriendelijk, maar spijkerhard.' Na lang twijfelen is hij de Tories trouw gebleven. 'Europa is goed voor de handel en 
de vrede, maar de wetten moeten we in Westminster maken. Wij Engelsen houden er niet van om door het 
buitenland te worden geregeerd.' 

Deze nuance ontbreekt bij Alan Johnson, een grote man van middelbare leeftijd wiens bovenlip verborgen zit in een 
indrukwekkende hangsnor. Samen met zijn vrouw heeft hij een Brexit (een Brits uittreden van de EU) een tikkeltje 
naderbij gebracht door UKIP te stemmen. 

'Ted Heath wilde zijn naam in de geschiedenisboeken zien en heeft ons in 1973 onder slechte voorwaarden lid 
gemaakt van de EEG. We worden voortdurend in de maling genomen door de luiwammesen in Italië, in Frankrijk. 
Maggie Thatcher heeft wat geld teruggehaald destijds, maar dat was niet meer dan een goed begin.' 

Britten als Johnson en Woodward lijken de Europese verkiezingen te beschouwen als een vervroegd EU-
referendum en samen zullen de Tories en de UKIP zeker de helft van de stemmen behalen. Bovendien is een stem 
op de anti-politicus Farage een stem tegen het bestel. 

Maar het protest lokt een tegenprotest uit, bijvoorbeeld van de 22-jarige architectuur- en filosofiestudent Ed Turner. 
In zijn omgeving ontmoet hij vooral apathie. 'Mijn broer stemt niet en dat geldt ook voor studiegenoten. Mijn stem is 
niets meer dan een protest tegen UKIP. Die partij vergiftigt het debat.' 

De Tories rekenen erop dat UKIP-stemmers over een jaar, bij de Lagerhuisverkiezingen, op het oude nest 
terugkeren, want van de gevestigde partijen beloven alleen de Conservatieven een referendum. Dat zou voor 
Margaret Hume de tweede keer zijn dat ze over de Europese eenwording mag stemmen. In 1975 was ze voor het 
lidmaatschap van de EEG, maar van dat enthousiasme is weinig meer over en die Kanaaltunnel had van haar ook 
al niet gehoeven. 'We moeten Cameron de kans geven macht terug te halen. We hebben hier een prachtig 
parlement. Dat moet in ere worden hersteld.' 

Ondanks hun euroscepsis staan de Britten erom bekend dat ze Europese regels, na veel tamtam, met heilig ontzag 
aanvaarden. Bij de Europese verkiezingen is het niet anders. Op verzoek van Brussel blijven de 'Europese' 
stembussen tot zondagavond gesloten. BBC, ITV en andere omroepen komen niet met een exitpoll. De uitslagen 
van de gemeenteraadsverkiezingen worden wel bekendgemaakt maar die geven amper een indicatie van de 
Europese uitslag, temeer omdat UKIP in nogal wat gemeenten niet meedoet. 

Uitslag wordt pas zondag bekendgemaakt 

pagina 17 Generaal op lijst Gouden Dageraad 
 
Graphic

 
Jean Woodward heeft zojuist haar stem uitgebracht.
Foto Aubrey Wade
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); Political Parties (70%) 
 

Load-Date: May 22, 2014

 
End of Document





De nieuwe tegenstelling is die tussen hoog- en laagopgeleiden
de Volkskrant
23 mei 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 3
Length: 888 words
Byline: MARTIN SOMMER
Body


Analyse: Winnaars en verliezers 
De verkiezingsuitslag laat zien dat Europa populair is bij welgestelden die er baat bij hebben. Zij stemmen D66. 
Daartegenover staan SP- en PVV-stemmers buiten de Randstad. 
D66 en CDA gingen gisteravond in de exitpoll nek aan nek om de eerste plaats. De PVV verliest flink ten opzichte 
van 2009 maar vormt opgeteld met de winnende SP nog steeds een belangrijk protestblok. De VVD consolideert, 
PvdA zakt iets verder weg. Een versplinterd beeld, maar wat hebben we eigenlijk gezien? Europese verkiezingen 
zijn geen gewone verkiezingen. Politicologen hebben het over verkiezingen van de tweede orde. Je stemt niet 
strategisch om Rutte uit het torentje te krijgen. Maar zoals het hart in geeft, buitenstaanders tegen establishment, 
idealisten tegen cynici. 

Europa blijft een branderig onderwerp dat de bevolking splijt. Nog niet de helft van de respondenten in het NOS-
onderzoek was er gisteravond van overtuigd dat Nederland beter af is in de Europese Unie. En met een opkomst 
van nauwelijks 37 procent kan Nederland moeilijk als euro-enthousiast worden gekenschetst, ook al zag D66-leider 
Pechtold dat gisteravond anders. Je zou bij wijze van spreken ook verkiezingen over immigratie of open grenzen 
kunnen houden. Dat zou dezelfde breukvlakken opleveren, qua inkomen en levensstijl van de kiezers. In Frankrijk 
of Groot-Brittannië leven vergelijkbare tegenstellingen, in andere landen minder. 

D66 wint fors. Het zal in het Europees Parlement samen met de VVD in een fractie komen. Maar qua uitstraling en 
opvattingen past het zeker in Europa beter bij GroenLinks. De twee staan voor een internationaal gezinde houding, 
open voor culturele diversiteit. Daartegenover staan SP en PVV, nationaal gezind, behoudend, autoritairder ook. De 
mentale scheidslijn bevindt zich tussen die partijen. Een scheidslijn die ook een echte sociale breuk is, tussen 
verschillende groepen, die zich al of niet vereenzelvigen met een sterk waardengeladen element - Europa dus. En 
die zich voelen horen bij een organisatie, in dit geval partijpolitiek. 

De nieuwe tegenstelling is die tussen hoog versus laag opgeleid. En die gaat gelijk op met de tegenstelling tussen 
hoog en laag inkomen. D66- en GroenLinks-kiezers geloven in Europa en hebben daar ook vaak een belang bij. 
Hoog opgeleiden hebben in de woorden van Mark Bovens en Anchrit Wille, auteurs van het boek 
Diplomademocratie (2012) 'zich het hele openbaar bestuur toegeëigend'. Het openbaar bestuur is met vele draden 
verbonden met het Europees bestuur in Brussel. 

D66-kiezers zijn bij uitstek hoger opgeleid, wonen comfortabel in de Randstad, zijn vaak verbonden met de 
overheid, hebben kinderen aan de universiteit. Voor hen is Europa een uitgelezen kans. Daartegenover staan SP- 
en PVV-stemmers. Hun aanhang woont voor een belangrijk deel buiten de Randstad. Die van de PVV hebben 
weinig voeling met de overheid - Wilders werd weer flink toegejuicht in het anti-staatse Volendam. Die van de SP 
zitten meer dan gemiddeld in de uitkering. Hun huizen staan onder water, hun banen worden bedreigd door de 
Europese open arbeidsmarkt, hun uitkeringen door de bezuinigings-oekazes van Europees commissaris Olli Rehn. 

Oud-SP leider Marijnissen, zei vorig jaar in het blad Maarten!: 'De eurocraten beweren dat de nationale staten zijn 
overleefd. Niets is minder waar, de democratie, de rechtsstaat, de publieke sector en de sociale zekerheid zijn 
allemaal bevochten op nationaal niveau. Het zijn nog steeds de nationale staten die de drager en beschermer zijn 
van wat de beschaving ons heeft gebracht.' Europa is hier alles behalve een kans maar een bedreiging. 

Daartussenin zitten CDA en VVD. Het CDA sluipt naderbij en blijkt straks misschien wel weer de grootste, net als 
na de gemeenteraadsverkiezingen. Tussen de polariserende partijen D66 en PVV kan het CDA de rol van het 
redelijk alternatief spelen. Aantrekkelijk voor de wat oudere, bovenmodale kiezer die buiten de grote stad woont. Hij 
of zij is nog opgegroeid met Europa als goede zaak maar het moet niet te gek worden met die integratie. De VVD-
kiezer staat daar iets anders in, als pragmatische mkb-partij die precies als Mark Rutte Europa vooral ziet als 
verlengde arm van Nederland-vrijhandelsland. 

Het verlies voor de PvdA viel mee, maar vergeet niet dat de partij in 2009 van zeven naar drie zetels is gegaan. De 
verdere achteruitgang heeft zeker te maken met het kabinetsbeleid, het gevoelde verraad vanwege de 
ontmanteling van de verzorgingsstaat waar de partij altijd voor stond. Van oudsher was de Partij van de Arbeid altijd 
een brug, tussen hogere en lagere inkomens, tussen hoger en lager opgeleiden. Die brugfunctie is heel moeilijk 
geworden, zeker bij zo'n omstreden onderwerp als Europa. 

De PvdA kiest vóór Europa en is voor de oude achterban in hetzelfde kamp beland als de werkgevers van het VNO 
met zijn pro-Europese tv-spotjes. Daar vind je het verschil met de SP-achterban. Ooit vatte SP-Kamerlid Ronald 
van Raak het forse verschil tussen zijn eigen kiezers en die van de Partij van de Arbeid krachtig samen. 'Kijk naar 
de mensen, als je dat bij elkaar zet, dan wordt het niets.' 
Tussen de polariserende partijen D66 en PVV kan het CDA de rol van het redelijk alternatief spelen 
Met een opkomst van nauwelijks 37 procent kan Nederland moeilijk als euro-enthousiast worden gekenschetst 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Political Parties (93%); Population + Demographics (92%); Politics (86%); Consumer Confidence (82%); 
Social Security (69%); Public Finance (68%) 
 

Industry: Marketing + Advertising (82%) 
 

Load-Date: May 22, 2014

 
End of Document





[Europa 'Nederland heeft overtuigend voor Europa ge...]*
de Volkskrant
24 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat
Length: 2038 words
Body


Europa 

'Nederland heeft overtuigend voor Europa gekozen', zegt Alexander Pechtold (Ten eerste, 23 mei). Overtuigend? 
Nauwelijks. Niet veel meer dan een op de zes kiezers gaven hun stem aan D66, de meest pro-Europese partij. En 
als dan ook nog de opkomst slechts 37 procent blijkt te zijn, dan is het duidelijk dat er geen enkele basis is voor 
deze bewering van über-eurofiel Pechtold. 

D. van 't Hul, Zwolle 
Miljarden 
De pensioenfondsen gaan miljarden in allerlei goede projecten in Nederland investeren (Economie, 23 mei). Wat ik 
mis is de investering in honderdduizend seniorenwoningen. Laat ze dit doen voor hun deelnemers, ze zijn er 
tenslotte voor hen. 

Philip van der Wal, Landsmeer 
Kannibalisering 
Een boeiend betoog van historicus Van Baar over de kannibalisering van de AOW (O &D, 23 mei). Hij stelt dat een 
uitstel van twee jaar AOW een mens van zijn geboortejaar 1957 reeds een behoorlijke lastenverzwaring van 
duizenden euro's oplevert. In het geval van een gehuwd (of als samenwonend geregistreerd) stel vergeet hij daarbij 
een vergelijkbare lastenverzwaring voor de andere partner. 

Uit zijn opsomming blijkt hoe onredelijk wetsvoorstellen uit de Tweede Kamer in de praktijk uitpakken, en dan nog 
wel op hetzelfde gevoelige vlak: de AOW. 

Voeg hieraan toe het plan om de partnertoeslag te verminderen dan wel af te schaffen voor bepaalde 
inkomensgroepen (Ten Eerste 23 mei), en er is sprake van een behoorlijke opeenstapeling van 
lastenverzwaringen. Ik wens de Eerste Kamer de komende jaren veel sterkte en wijsheid toe met dit samenraapsel 
van AOW-gerelateerde voorstellen. Mocht een oplossing moeilijk bereikbaar zijn, dan kan de regering altijd nog 
komen met een nieuwe toeslag in de inkomstenbelasting. Zulke toeslagen blijken in de praktijk goed realiseerbaar 
te zijn. 

Ton Grauwen, Purmerend 
Ockels 
Vaak weet Bas van der Schot met zijn cartoons de kern van de zaak te treffen. Zijn cartoon naar aanleiding van het 
overlijden van Wubbo Ockels raakte mij bijzonder (O&D, 19 mei). 

Ik heb er minuten lang stil naar zitten kijken... 

Henk van Aalten, Westervoort 
Bosma 
PVV-er Martin Bosma vergelijkt Nederlanders met blanke Afrikaners (Ten eerste, 21 mei). Ik vind het verrassend 
dat hij het opneemt voor deze groep immigranten en gelukzoekers. 

Mieke van den Berg, Amstelveen 
Vluchtelingen 
Marjolein te Winkel noemt naar aanleiding van de zuinige ontvangst van de Hongaarse vluchtelingen in 1956 de 
ontvangst van vluchtelingen door de Nederlandse overheid traditioneel ongastvrij (O&D 23 mei). In haar lijstje 
ontbreekt de meest harteloze ontvangst uit onze geschiedenis, die van de Joodse en politieke vluchtelingen in de 
jaren dertig. 

Na de machtsovername van Hitler kwamen in 1933 de eerste Joodse vluchtelingen naar Nederland. Dat leidde tot 
de volgende uitspraak van de rooms-katholieke minister van Justitie: 'Voorshands speelt een grotere rol of deze 
invasie -die op blijvende vestiging dreigt uit te lopen - wel gewenst is op ras-, economische en sociale 
overwegingen. De Nederlandse ingezetenen, speciaal de middenstanders en de arbeiders, gaan de 
vreemdelingen, en niet het minst de Joden, als bedreiging in nijverheid, handel en arbeid gevoelen.' 

En dus stond in mei 1934 in het Algemeen Politieblad dat de autoriteiten de vluchtelingen aan de grens moesten 
weren. In september 1939 gingen de grenzen dicht. Een gemengd gehuwd echtpaar dat toch het land was 
binnengekomen werd vlak voor de Duitse inval door het ministerie van Justitie 'uitgeleid', 'daar hen volgens uit 
Duitsland ontvangen inlichtingen aldaar geen levensgevaar zou dreigen'. 

Met de politieke vluchtelingen werd nog onbarmhartiger omgegaan. In februari 1934 liet de burgemeester van 
Laren (NH) vier Duitse politieke vluchtelingen geboeid overdragen aan de Duitse grenspolitie. Daarbij verbleken 
alle voorbeelden van Marjolein te Winkel, zeker dat van de Hongaren. 

Henk Slechte, historicus, Schiedam 
Islam 
Een Soedanese vrouw is ter dood veroordeeld omdat zij weigerde het christendom af te zweren (Buitenland, 16 
mei). Als je haar dwangmatig de islam intrekt terwijl haar hart bij het christendom ligt, dan gaat de 
moslimgemeenschap uit hypocrieten bestaan. 

De 'afvalligen' in de begintijd van de islam werden trouwens niet gedood omdat ze de islam verlieten, maar omdat 
ze ervoor kozen samen op te trekken met tegenstanders van de moslims. Zij die roepen om de doodstraf vanwege 
afvalligheid handelen daarnaast in strijd met de Heilige Koran en de traditie van de Profeet. 

Het is betreurenswaardig om te zien hoe moslimgeestelijken, die voorstanders zijn van dood wegens 'afvalligheid', 
hun toevlucht zoeken in het uit hun verband rukken van bepaalde passages zonder aandacht te besteden aan de 
historische omstandigheden van de verzen. 

De Koran zegt tot slot ook dat er geen dwang in de godsdienst is. In soera 18:29 staat: 'De Waarheid is van jullie 
Heer: dus wie wil, laat hem geloven; en wie niet wil, niet geloven.' 

Ahmad Said Ikhlaf, Den Bosch 
Bankenbuffer 
Ik las met interesse en instemming het artikel van Henk Nijboer en Sweder van Wijnbergen (O&D, 20 mei). Zij 
bepleiten dat de buffers van banken omhoog moeten. Maar in Nederland wil het nog niet zo lukken. 

Het internationale bankwezen kwam met de Basel III-regeling tot een percentage van 3 procent. De auteurs: 'De 
voorgestelde leverage-ratio van 3 procent geldt echter pas vanaf 2018 en betekent dat banken iedere euro aan 
eigen vermogen nog 33 keer mogen uitlenen. Dat is een onhoudbaar model. Het betekent immers dat verliezen van 
meer dan 3 procent al leiden tot een faillissement.' 

Ze schrijven verder dat Jeroen Dijsselbloem terecht stelt dat Nederland moet pleiten voor een hogere ratio van 4 
procent. 

De vraag komt dan op waarom banken niet 33 keer hun eigen vermogen mogen uitlenen, maar wel 25 keer. Er is 
voor zover ik weet geen deugdelijke wetenschappelijke onderbouwing voor die 4 procent. Amerika of Zwitserland 
denken aan 6 of zelfs 10 procent. 

In de jaren dertig van de vorige eeuw was 30 procent niet ongebruikelijk. 

B.M.S. van Praag, emeritus universiteitshoogleraar UvA 
Vervuilende scooters 
Blijkbaar is het erg moeilijk om iets te doen aan de groei van het aantal vervuilende scooters op de weg. Uiteraard 
verschuilt men zich weer achter Europa en de Bovag is ook al zo tegen. Het voorbeeld van de bpm op auto's leert 
ons echter dat het allemaal niet zo moeilijk hoeft te zijn. 

Als Europa toestaat dat over 'vervuilende' benzine- en dieselauto's ruim 25 procent bpm moet worden betaald, 
mogen we vast ook wel 25 procent heffen op tweetaktscooters en 13 procent op viertaktscooters. Moet je eens zien 
hoe goed die elektrische scooters gaan lopen. 

Bob Veldt, Eindhoven 
Fascist 
'Een stem tegen het Europese project is een stem op de fascisten', schrijft Arnon Grunberg (Voetnoot, 22 mei). 

Ik heb gestemd en ben een groot voorstander van iedere vorm van menselijke eenwording, zolang het gaat om het 
één zijn in verscheidenheid. En daaronder valt dus ook een Europese eenwording. 

Maar in mijn optiek is dat iets anders dan het Europese project van centralisatie, het optuigen van een 
onoverzichtelijk bureaucratisch apparaat, de inperking van vrijheden en democratie (neem de gedwongen invoering 
van het downloadverbod op instigatie van de EU terwijl ons parlement dat verbod jarenlang herhaaldelijk van tafel 
heeft geveegd) en de dagelijkse lobby van grote bedrijven in Brussel die iedere stem van de burger overschreeuwt. 

Dat zijn enkele van mijn bedenkingen ten aanzien van de EU, die mij kritisch doen stemmen. Ik dacht dat mijn 
bedenkingen redelijk waren. Dat mijn twijfel gerechtvaardigd is, en dat ik mijn overwegingen in vrijheid kon maken. 
Grunberg merkt mijn houding echter aan als 'fascistisch'. Ik moet zeggen dat ik daarover nogal ontstemd ben. Nooit 
eerder in mijn leven heeft iemand mij voor fascist uitgemaakt. 

Het is niet zomaar een aantijging. Het is een term uit het rijtje 'racist', 'nazi' en 'antisemiet'. Waarom ben ik een 
fascist als ik bepaalde twijfels heb ten aanzien van de EU? Het gaat niet aan dat Grunberg mij voor fascist 
uitmaakt. 

Daniel van der Stap, Rotterdam 
Texas 
Maarten Brands (Mijn Europa, 21 mei) heeft ongelijk: De VS hebben wel degelijk nationale staten gekend. Texas 
was een onafhankelijke republiek van 1836 tot 1845 en een aantal zuidelijke staten was korte tijd onafhankelijk 
tijdens de Amerikaanse burgeroorlog (1861-1865). Ze werden met grof geweld en ten koste van 600 duizend doden 
in het gareel gebracht onder het presidentschap van Abraham Lincoln. 

F.W. Steutel, Eindhoven 
Zwarte Piet 
Weer begint de discussie over Zwarte Piet (Binnenland, 22 mei). Even heel kort de echte oorsprong van Zwarte 
Piet. De god Wodan (ook wel Odin) reed op zijn achtpotige schimmel Sleipnir over de wolken en daken. 

Hij had twee raven als knecht, die luisterden naar de namen Huginn en Munnin, die verslag brachten over het 
gedrag van de mensen, door aan de schoorsteen te luisteren. Wodan kon de mensen dan belonen of straffen. 

Zwarte Piet staat dus symbool voor de raven, die overigens als zeer wijze dieren gelden. Daarom zijn Zwarte 
Pieten zwart en niet bruin (de kleur van donkere mensen) en heten ze ook Piet, de oude naam voor een vogel. 
Denk aan kanariepiet. 

Ik wens iedereen veel (raven)wijsheid 

Theo Poort, Amsterdam 
Duurzaam 
De NS print trots op zijn kaartjes dat deze zijn gemaakt van papier op basis van FSC-hout. En wil in 2018 volledig 
op groene stroom rijden. Nu gaat het bedrijf samen met andere vervoerders over op de éénmalige OV-chipkaart 
(Binnenland, 22 mei). 

Een kaartje met een chip: metalen en andere grondstoffen. Met een levensduur van minder dan een dag! Héél 
duurzaam ... winst voor de vervoerders die (weer) wordt afgewenteld op de rest van de maatschappij. Hoeveel 
kaartjes per dag? 

Lang leve de afvalberg! 

Alan Lentz, Zwolle 
Tuinbroek 
Aleid Truijens zegt in haar column (Binnenland, 18 mei) aan het eind iets heel waars over het effect van een 
evenwichtige mix van vrouwen en mannen op de gesprekken op een school. 

De school waar ik 24 jaar werkte, was een school voor voortgezet onderwijs in Zaanstad. Er waren in die tijd 
(alweer zo'n vijftien jaar geleden) op mijn school evenveel mannen als vrouwen en ook de leeftijdsopbouw was niet 
eenzijdig: jong, middelbaar, ouder, alles was vertegenwoordigd. 

In de personeelskamer had je geen mannentafels of vrouwentafels. Gesprekken over lekkere wijven kan ik me 
helemaal niet herinneren, wel over voetbal - maar niet stompzinnig - en auto's, anderzijds kwam het weleens voor 
dat de dames het gesprek onder elkaar wilden houden. Dat alles speelde zich af in de marge. De gesprekken 
gingen namelijk nog veel vaker over zaken die iedereen interesseerden: kunst, politiek, de stupiditeit van 
Zoetermeer, wat niet al, laat ik het vák niet vergeten. 

Wat ook bijdroeg aan de sfeer was het ontbreken van types die overal seksisme (en natuurlijk racisme) ruiken. Juist 
daarom hadden - volgens eigen zeggen - een Surinaamse en een Turkse collega het zo naar hun zin in ons 
midden. 

Soms werd de school betreden door enkele dames in tuinbroek. Onderwijspsychologen, ze bewogen zich als 
zombies door de gangen, spraken niet met ons, groetten nooit. Wat hun bezielde bleef lang onduidelijk. Tot iemand 
op een gegeven moment onthulde dat deze dames overal seksis-me en racisme vermoedden. Dat wij ons niet 
hulden in vodden, had die vermoedens mogelijkerwijs extra voedsel gegeven. 

Aleid Truijens heeft de nodige kritiek gehad op haar column over 'verjuffing' (Binnenland, 10 mei). Was daar veel 
kritiek bij van onderwijs-psychologen? 

Frank Nagtzaam, Havelte 

De rubriek U is een podium voor lezers. Bijdragen over actuele onderwerpen zijn welkom mits bondig geformuleerd 
en worden alleen in behandeling genomen indien ondertekend en - ook bij e-mail - voorzien van naam, adres en 
telefoonnummer waar u overdag te bereiken bent. Gelieve de teksten niet als bijlage bij de e-mail te verzenden. De 
redactie behoudt zich het recht voor artikelen en brieven te redigeren en in te korten. De auteurs verlenen impliciet 
toestemming voor openbaarmaking en verveelvoudiging van hun bijdragen in (elektronische) uitgaven van de 
Volkskrant. 

Redactie Henk Müller 

Fax 020-5626289, 

Postbus 1002, 

1000 BA Amsterdam; 

E-mail brieven@volkskrant.nl 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Muslims + Islam (75%); Religion + Spirituality (75%); Immigration (67%); Economic 
Migration (65%); Sex + Gender Issues (62%) 
 

Load-Date: May 23, 2014

 
End of Document





Signaal
de Volkskrant
24 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Halfberliner; Blz. 67
Length: 744 words
Byline: JEAN-PIERRE GEELEN
Body


Medialogica 
Zeg 'Europa' en de kijker zapt. En tóch kan het, Europa op televisie. Zie minister Timmermans in DWDD. 
Spoiler alert: dit gaat over Europa. Vaarwel lezers, welkom geïnteresseerde - gezellig zo, met z'n drieën. 

Het is de spagaat waarin elk medium zich afgelopen weken bevond: wat moeten we met Europa? Het antwoord 
was weinig verheffend, vooral op televisie. De automatische reflex: het debat. Daar stonden of zaten ze weer: (gek 
genoeg meestal Haagse) lijsttrekkers die spraken over die typisch Europese kwesties die geacht worden u te 
beroeren: de euro, interne markten, vrijhandelszones, migratie, werkloosheid. Abstracte zaken, enkel leuk voor 
Haagse haarklovers. 

Zeg 'Europa' en de kijker zapt: 'Ik vertrek'. Nieuwsuur verloor de helft van z'n kijkers tijdens een EU-debat in 
februari. EenVandaag, afgelopen maandag met kiftende politici in de Erasmus Universiteit: meer dan 200 duizend 
kijkers haakten direct af na het zesuurjournaal. 

Hoe zou het toch komen? 

Paul Witteman ging afgelopen donderdag niet stemmen, zo kondigde hij aan in zijn column in de VARA-gids van 
deze week. De politici aan zijn tafel logen over hun invloed in het europarlement, vond hij. Aan de bar na afloop 
beaamden zij steevast dat hun invloed nihil was, terwijl ze in de uitzending het tegenovergestelde hadden beweerd. 
De Europa-politici waren trouwens tweederangspolitici. Je vraagt je af waarom Witteman jarenlang een toneelstukje 
heeft opgevoerd waarin hij zelf niet geloofde. 

Hij had het er liever niet over willen hebben aan tafel van P&W, want de columnist Witteman is een totaal ander 
wezen dan de presentator, maar toen de Haagse politici Alexander Pechtold met Emile Roemer deze week moest 
komen debatteren over Europa, viel de eerste hem stevig aan op de column. 

Aan tafel zat ook popartiest Blaudzun. Ging ook al niet stemmen. Witteman was het uiteraard met hem eens: door 
niet te stemmen geef je 'een signaal af dat het anders moet'. Het valt te hopen dat iemand in Brussel dat krachtige 
signaal uit het noorden heeft opgepikt en niet heeft misverstaan. 

Dat 'Europa' P&W en andere programma's kijkers kost, neemt Wittemans eindredacteur, Herman Meijer, 'op de 
koop toe', zei hij in NRC Handelsblad. 'We willen het de kijkers wel aanbieden, zodat ze erover kunnen nadenken. 
En zodat de kijkers zien dat Pauw & Witteman het belangrijk vindt.' 

Nou ja: de helft van de twee. 

Het signaal van de kijker is ook niet mis te verstaan: het moet anders. Maar dat is gek: waar de weigerkiezer 
Witteman meent een krachtig signaal naar Brussel uit te zenden, neemt zijn eindredacteur de weigerkijker 'op de 
koop toe'. 

Het recht om niet te stemmen is kiezer Witteman uiteraard gegund. Toch kijk je met terugwerkende kracht anders 
naar de talloze afleveringen van P&W waarin het over Europa ging. Dat de helft van het presentatorenduo zelf niet 
ging stemmen, kan onmogelijk betekenen dat hij erg geloofde in de aanpak aan tafel. 

Die aanpak kwam trouwens steevast op hetzelfde neer: twee politici die het zo hard mogelijk met elkaar oneens 
zijn; vanaf de tribune gaan we toezien welke gladiator het eerst een arm afhakt - een heel Europese, oud-Romeinse 
traditie. 

Je kunt niet beweren dat 'de media' te weinig aandacht besteden aan Europa. Eerder te veel. Het bloedeloze tv-
debat is niet meer te doen. Het is dichtgeslibd met volvette oneliners en uitgekookte mediastrategieën. 

Het moet anders, en dat kan. Deze week ontving DWDD minister Frans Timmermans, over Europa. De 
openingswoorden van Matthijs van Nieuwkerk waren illustratief en uit het hart gegrepen: 'Europa' is voor media 
'een ongelooflijke worsteling'. 'Het komt niet van de grond, er wordt niet lekker gedanst, het swingt niet. Er is 
niemand die je begeesterd bij de lurven pakt.' 

En dus vroeg DWDD Timmermans om een betoog, maar 'zonder repertoire, zonder jargon. We kunnen het niet 
meer horen, het gaat er hier in, en daar weer uit.' 

Het lukte wonderwel. Nergens in die maanden vol liegende tweederangspolitici klonk zo'n gloedvol betoog. 
Timmermans hamerde, aan de hand van het boek Made in Europe van Pieter Steinz, op de cultuur die Europa 
bindt, van de oude Grieken tot Van Gogh en Stromae. Je ging er zowaar in geloven. 'Europa' op televisie, het kan 
dus wel. Zolang de makers er zelf maar in geloven en eersterangspolitici vragen hun jargon en clichés thuis te 
laten. 

Het advies: stem niet af op het bloedeloze tv-debat. En dan maar hopen dat 'de hoge heren van Hilversum' dat 
signaal niet misverstaan. 
 
Graphic

 
Paul Witteman
Beeldbewerking de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (93%); Monetary Unions (87%); Economic Crisis (84%); Trade Treaties + Agreements 
(77%); International Trade (70%); International Relations (69%); Energy + Utility Law (65%); Trends (63%); Film 
(63%) 
 

Industry: Entertainment + Arts (90%); Broadcasting Industry (87%); Television Industry (64%) 
 

Load-Date: May 23, 2014

 
End of Document





Te koop: de Messi-illusie
de Volkskrant
24 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 2799 words
Byline: ROBERT-JAN FRIELE
Body


Voetbal Handel in kinderen 
Het succes van de beste voetballer ter wereld heeft een levendige handel in vooral Zuid-Amerikaanse kinderen 
veroorzaakt. 
Voordat hij eindelijk de vraag durfde te stellen, had hij zichzelf moed ingesproken, nagedacht over een onschuldige 
inleiding, gekauwd op de formulering van zijn verzoek. En vooral: rekening gehouden met de klap op zijn kanis die 
ze hem daarna zeker zouden geven. 

Maar er zat niets anders op. Juan Pablo Meneses (45) wilde begrijpen hoe 'de waanzin' van de handel in 
voetbaltalentjes eruitziet. Niet door er met mensen over te praten, maar door zelf een voetballertje te kopen in 
Latijns-Amerika en dat te verkopen in Europa. 

Dus daar ging hij dan, aan de zijlijn van het dorre voetbalveld in het havengebied van de Peruaanse hoofdstad 
Lima. 'Hola, ik ben Juan. Eh, dat zoontje van u, dat zo goed kan voetballen, kan ik dat kopen?' 

'Cash-journalistiek' noemt Meneses, lid van een stroming kroniekschrijvers van het hedendaagse Latijns-Amerika, 
zijn werkwijze. Voor zijn vorige boek, La vida de una vaca (Het leven van een koe), schafte de Chileen een kalf aan 
om aan de hand van het leven van zijn 'Negra' de vleesindustrie in Argentinië te beschrijven. Het kalf belandde 
uiteindelijk op zijn bord. Het kind uit Niños futbolistas (letterlijk vertaald: kindvoetballers, maar de Nederlandse 
boektitel is Golden Boys) zou uiteindelijk moeten debuteren bij een Europese topclub. 

Dat hij tot zijn plan kwam, zegt Meneses, is de schuld van Lionel Messi. Toen FC Barcelona in 2000 aanbood 
Messi's verhuizing naar Catalonië te betalen, en een hormoonbehandeling om hem sneller te laten groeien, was hij 
een 13-jarig jongetje dat goed kon voetballen. Nu is Messi de beste voetballer ter wereld en Barcelona vele 
miljoenen euro's rijker. 

Meneses: 'Stel je voor: iemand investeert een paar duizend euro zonder verder ergens aan vast te zitten. Een paar 
jaar later levert die investering tientallen miljoenen op. Messi bleek zo'n ontstellend goede business dat die manier 
van handel het voetbal voorgoed heeft veranderd.' 

Toen Meneses de vraag - hoeveel voor uw kind? - voor de eerste keer over zijn lippen had gekregen, kon hij zijn 
verbazing over de reactie nauwelijks de baas. In plaats van geschokt of woedend leek de vader opgelucht: eindelijk 
stond hij oog in oog met de man die zijn familie economische redding zou brengen. En binnen de kortste keren ging 
het over de prijs. 

Zo ging het niet één of twee keer, maar gedurende de twee jaar dat Meneses zocht naar het voetbaltalent dat hij 
wilde verkopen in Europa. En het overkwam hem niet alleen in Peru, maar ook in Colombia, Chili, Mexico en 
Argentinië. 

Ook al wordt het woord 'kopen' voortdurend gebruikt, in juridische zin is er geen sprake van: makelaars laten 
talenten - of eigenlijk hun ouders of voogd - een contract tekenen waarmee zij de (toekomstige) inkomsten afstaan 
die voortkomen uit de voetbalprestaties. Dat betreft zowel het geld van een eventuele doorverkoop aan een andere 
club als een deel van hun toekomstige salaris. Tevens geven de contracten makelaars vaak verregaande 
bevoegdheid om te bepalen waar een voetballer gaat spelen. 

In ruil daarvoor doet de makelaar zijn best het talent hogerop te brengen. Hoeveel moeite hangt af van de 
makelaar, maar hij heeft een duidelijk belang: hoe eerder een club fors wil betalen, hoe eerder het geld bij hem 
binnenstroomt. 

Een voetbaltalent van een jaar of 10 doet in Latijns-Amerika ongeveer 200 dollar, ontdekte Meneses. Wat verder 
opviel langs alle voetbalvelden die hij bezocht: een beetje talent is voor zijn 12de vastgelegd. 

Rondom de velden, soms nauwelijks meer dan een zandvlakte met twee doelen, heerst de koorts van het comprar 
(kopen) en vender (verkopen) van chicos (jongetjes). Met als ultiem doel: een transfer naar Europa, of, preciezer, 
naar FC Barcelona, de club van Lionel Messi. Meneses: 'De handel staat in dienst van de illusie dat het kind de 
nieuwe Messi is.' 

Natuurlijk zijn er regels, voorschriften en verboden voor minderjarige voetballers. Zo staat onder punt 19.1 van het 
transferreglement van de wereldvoetbalfederatie FIFA: 'Internationale transfers van spelers zijn alleen toegestaan 
als de spelers ouder zijn dan 18 jaar.' 

Uitzondering maakt de FIFA wanneer ouders vanwege werk naar een ander land verhuizen. Dus bieden vele 
Europese clubs eerst de ouders van de kindvoetballers een baan aan en verhuizen de gezinnen zogenaamd om 
die reden. 

Op zoek naar zijn koopwaar reisde Meneses kriskras over het Latijns-Amerikaanse continent. Hij trof overal 
vergelijkbare taferelen aan: voetbalscholen aan de rand van de stad, waar jongetjes 'nauwgezet als bureaucraten 
de trainingen volgen, en alle gezinsleden passen hun dagelijkse routine en agenda aan de kinderen aan'. 

Zelfs hun uiterlijk vertoont overeenkomsten, schrijft Meneses, ook al bevinden ze zich soms duizenden kilometers 
uit elkaar. 'Het kapsel van een voetballer, de oorbellen van een voetballer, de tatoeages van een voetballer en de 
gebaren van een voetballer.' 

En of hij het nou aan Axel Moyano (9) vroeg, Anderson Chávez (8), Sandro Marín (9) of Aldrair Cáceres (8), het 
antwoord was telkens hetzelfde: ze dromen ervan prof te worden, het liefst bij Barcelona of Real Madrid, de 
ploegen die elke week op tv zijn. 



Meneses, per telefoon: 'De elite in Latijns-Amerika is al rijk, die wil hoogstens zelf een voetbalclub kopen. Mensen 
uit de middenklasse dromen ervan hun kind naar de universiteit te sturen. En de miljoenen armen dromen ervan 
voetballer te worden.' 

Met die droom is iets vreemds aan de hand. Meneses vertelt het aan de hand van beeldmateriaal van een van de 
eerste televisie-interviews met Diego Maradona, eind jaren zeventig. Als de Argentijn wordt gevraagd wat zijn 
droom is, zegt hij: 'Wereldkampioen worden.' 

Meneses: 'Ik heb die vraag de laatste twee jaar ook gesteld, overal waar ik kwam. De Colombiaan zei: ik wil een 
kapsalon voor m'n moeder kopen. De Argentijn zei: ik wil een slagerij voor m'n opa. En de Chileen: een taxi voor 
mijn vader. Het voetbal is de fase van het hyperconsumentisme ingegaan: het gaat niet meer om bekers, het gaat 
om materiële zaken.' 

Meneses sprak ook met trainers, makelaars en advocaten. Die waarschuwden hem herhaaldelijk niet gesteld te 
raken op het kindvoetballertje dat hij zou kopen. Dat zou ingaan tegen de logica van de handel: die ene diamant 
vinden door zoveel mogelijk talenten vast te leggen. Meneses: 'En omdat ze zo goedkoop zijn, is het met de 
talenten die niet voldoen als met het lot uit de loterij: verscheuren en weggooien.' 

Van Peruaanse sportjournalisten hoorde hij dat makelaars ze betalen om lijsten aan te leveren met de beste 
voetballers uit de jeugdcompetities. Voor het achterhalen van het telefoonnummer van een gewild talent krijgen de 
journalisten 500 dollar. 

Hij leerde ook dat Braziliaanse kinderen duurder zijn dan de rest, alleen omdat ze Braziliaan zijn. Dat Uruguayanen 
zich het beste aanpassen aan de omstandigheden. En dat er geen voetballer zo hard werkt om niet te verliezen als 
een Argentijn. 

In elk land hebben het kind, zijn familie en de makelaar dezelfde illusie: rijk worden van het voetbal. Daarom 
stoppen vaders soms met werken om met hun kind te kunnen trainen, daarom vinden de kinderen voetbal vaak 
belangrijker dan school en daarom lukt het makelaars zo eenvoudig 'eigenaar' te worden van hun lot. 

Dat de kinderen een grotere kans hebben op een betere toekomst door hun best te doen op school, doet niet 
terzake. Meneses: 'Die statistiek is er eentje uit een andere realiteit. Het gaat om snel rijk worden. En de makelaars 
maken daar gebruik van.' 

Met elk obstakel dat de FIFA opwerpt om de handel in kindvoetballers tegen te gaan, verzinnen de clubs nieuwe 
manieren om talenten vast te leggen. Steeds meer clubs hebben scholen in Latijns-Amerika. Dat is dubbele winst, 
zegt Meneses: ze zitten dichter op de 'ruwe grondstof' en krijgen de talenten eerder onder hun hoede, wat voorkomt 
dat ze later grote transfersommen aan een lokale club moeten betalen. 

FC Barcelona, Real Madrid, Paris Saint-Germain, maar ook Ajax presenteren dergelijke initiatieven onveranderlijk 
als bijdrage aan de samenleving. Barcelona is zelfs de ultieme kindervriend: het doneert elk jaar 1,5 miljoen euro 
aan Unicef en draagt de naam van de kinderrechtenorganisatie achter op het shirt. 

Een positieve lezing van de voetbalscholen is dat clubs talenten faciliteren het bes-te uit zichzelf te halen, ook door 
goed onderwijs te geven. Meneses gelooft er niet in. 'Voetbalclubs zijn geen ngo's. Barcelona heeft Messi's 
groeihormoonkuur niet betaald uit liefdadigheid. Alles staat in dienst van de markt, het product. Maar de kans dat 
een talent de nieuwe Messi wordt, is uiterst klein. De meesten keren na een mislukt Europees avontuur terug naar 
hun geboortedorp met het gevoel gefaald te hebben. Het is een groot offer om een voetballer van 8 weg te halen bij 
zijn ouders.' 

Als Meneses wat tijd over heeft, tikt hij op Google vaak in: niño futbolista. Hij vindt bijna altijd een nieuw bericht 
boven aan de pagina over een 8-jarig talent uit Argentinië, Mexico of Japan dat door een grote Europese club is 
gecontracteerd. 

Ook andere nieuwsberichten leggen de jacht op kindvoetballers bloot. Begin dit jaar kondigde de FIFA aan dat FC 
Barcelona een jaar lang geen voetballers mocht aantrekken omdat het de regels zou hebben overtreden bij het 
aantrekken van tien jeugdvoetballers. Het veroorzaakte een schokgolf in de voetbalwereld, die snel wegtrok toen de 
FIFA na een bezoek van de Barça-voorzitter aankondigde dat de straf was opgeschort. 

Eerder procedeerde Barcelona tot aan het Spaanse hooggerechtshof tegen een vertrokken ex-jeugdspeler om 
diens 'opleidingsvergoeding' van 3,5 miljoen euro te vangen. Vanwege dat soort voorbeelden zegt Meneses dat we 
in de fase van het 'post-voetbal' verkeren. 'Het gaat de clubs niet meer om de sport, maar om de inkomsten uit 
spelers.' 

Meneses legde als eerste letterlijk vanaf de zijlijn bloot hoe groot de honger naar jonge spelers is geworden. En 
ontdekte dat in het voetbal nauwelijks over het lot van de voetballertjes wordt gesproken. Dat verklaart volgens hem 
waarom er niet veel strengere regels zijn die beter worden nageleefd: 'Ze zeggen altijd: laten we er maar niets van 
zeggen, voetbal is een feest.' 
Die opmerking raakt aan een van de vreemde tegenstellingen van de consumptiemaatschappij, meent Meneses. 
'Het is slecht om een koe te doden, maar lekker om haar op te eten. Het is slecht om een kind van 8 jaar bij zijn 
ouders weg te halen om bij een Europese club te laten spelen. Maar het is fantastisch als hij over tien jaar de 
aanvoerder is van de ploeg die de Champions League wint.' 

Meneses wil die tegenstelling met zijn boek op tafel leggen, schrijft hij. 'Het gaat erom te begrijpen dat al die spelers 
die zondags op het veld staan niet als sterren zijn geboren, maar een geschiedenis en een afkomst hebben en een 
lange weg hebben afgelegd die, elke keer dat ze een doelpunt maken, het waard is (...) te memoreren.' 

En hij heeft een 'egoïstische fantasie'. Dat over een jaar of wat, als een voetballertje uit Latijns-Amerika zijn debuut 
maakt in een Europese eredivisie, menig kijker, thuis of in het stadion, zal denken: 'Zou dat hem zijn? Is dat el niño 
futbolista van Meneses?' 
In Colombia 
Meneses: 'Als ik hem zou willen kopen, moet ik dan met jou praten?' 

Vader: 'Nou, dat valt te bezien.' 

'Moet ik met zijn club praten?' 

'Nee, met mij. De jongen is van mij. Maar we zouden eerst de mogelijkheden moeten bekijken: waar hij zou gaan 
spelen, hoe hij zou kunnen groeien als voetballer.' 

'En als ik je zeg dat ik hem mee naar Europa wil nemen, dat ik hem kan plaatsen bij een Spaanse of Italiaanse 
club, voor hoeveel zou je hem dan verkopen?' 

'Dat zou ik moeten bekijken, ik zou met wat mensen moeten overleggen.' 

'Kun je geen bedrag noemen?' 

'Es kijken... ik moet eerst weten waar je hem mee naartoe wilt nemen. Wat je met hem gaat doen.' 

'Ik ben bezig met een boek. Daarom zoek ik naar een voetbalkind in Latijns-Amerika. Ik wil hem kopen en 
doorverkopen in Europa.' 

'Goed dan, doe maar een bod.' 
In Lima 
Vader over kind: 

Ik vertel William dat ik op zoek ben naar een speler. Ik vraag hem of het vanwege Kevins eigen houding of 
vanwege zijn houding als vader is dat zijn zoon niet zo ver is gekomen. 

'Dat weet ik eigenlijk niet. Ik heb mijn zoon wel onder druk gezet en dat was een vergissing, geloof ik. Ik geloof dat 
hij inmiddels kwijt is wat Lionel nog wél heeft. Lionel was gelukkig als hij voetbalde en hij is nog steeds gelukkig als 
hij voetbalt. 

Zodra William, de vader, van het toneel verdwijnt, vraag ik Kevin naar die kwestie. De zoon praat nu wat losser. 

'De druk die mijn vader op me uitoefende, maakte me onzeker. Als mijn vader niet kwam kijken, voetbalde ik beter. 
Als mijn vader kwam kijken, speelde ik goed, maar met een half oog op de tribune.' 
In Chili 
'Mijn zoon voetbalt sinds zijn 8ste,' zegt Nelson van achter zijn zonnebril, en hij zet een fles Gatorade aan zijn 
mond. 

'Als José zo telkens een klasse hoger blijft spelen en op een dag moet kiezen, heb je dan liever dat hij voor een 
studie kiest of voor het voetbal?' 

'Ik zou liever voetbal zien. Dat hij blijft spelen tot hij doorbreekt. Maar dat is ook wat hij wil. Hij moet kiezen.' 

Behartig jij de contractuele zaken voor hem?' 

'Nou, wel een beetje. Hij traint nu bij Wanderers en bij Ercilla.' 

'Maar van wie is je zoon?' 

'Hoe bedoel je, van wie hij is?', vraagt Nelson verbaasd. 'Van wie is hij?', vraag ik nogmaals. 

'Van mij.' 

(...) 

'Maar als ik je zeg dat we José, die 9 jaar is, mee naar Europa kunnen nemen om hem daar bij een club te 
plaatsen, moet ik dan met hen gaan praten?' 

'Rechtstreeks met Wanderers.' 
In Chili 
'Wie is je idool?' 

'Alexis Sánchez.' 

'En bij wie zou je willen spelen?' 

'Bij Barcelona.' 

'En die oorbel in je oor?' 

'Net als Alexis, man.' 

'Wat vind je het leukst aan beroemde voetballers? De auto's die ze kunnen kopen?' 

'Nee, hoor... Dat ze er goed uitzien, dat sommigen heel eenvoudig zijn, dat ze van onderaf komen.' 

'Vind je dat fijn, dat ze van onderaf komen?' 

'Ja, dus. Als ik een goede voetballer word en geld ga verdienen, zou ik als eerste mijn familie helpen.' 

'En hoe zou je ze dan helpen?' 

'Door dingen te kopen. Cadeautjes, spullen, stoelen, meubels.' 

'En van wie zijn je transferrechten nu?' 

'Nu van Abelardo, een club verderop, van opa Juan.' 

'Wie brengt je naar de wedstrijden?' 

'Mijn opa, de papa van mijn moeder.' 

'En jouw papa niet?' 

'Nee, want nu is mijn opa mijn papa, want hij heeft me van kleins af aan opgevoed. Want mijn papa is er nooit, net 
als de vader van Alexis Sánchez. Dus mijn opa heeft voor me gezorgd alsof ik zijn zoon was.' 



FIFA 
Meer controle op jeugdtransfers 

1999 

Uit een onderzoek van de Groenen in Italië blijkt dat de Italiaanse profclubs meer dan 5.000 jeugdvoetballers uit het 
buitenland hebben gehaald. Meer dan de helft van hen was jonger dan 12, slechts 23 lukte het een profcontract in 
de wacht te slepen. 

2001 

In Brazilië presenteert parlementslid Aldo Rebelo een onderzoek naar de voetbalkinderhandel. In 2000 vertrokken 
volgens Rebelo 650 voetballertjes naar het buitenland. Tevens ontdekt hij een spoor van valse Portugese 
paspoorten, waarmee voor spelen in de EU geen visum nodig is. 

2009 

De Braziliaanse president Lula vraagt Joseph Blatter, president van wereldvoetbalfederatie FIFA, iets aan de 
exodus van jonge voetballers te doen. De reactie van Blatter: 'We gaan voorkomen dat jongeren van 13, 14, 15 jaar 
door makelaars bij hun families worden weggehaald.' 

2010 

Invoering van het Transfer Matching System (TMS) van de FIFA, dat de FIFA zegt te gebruiken om internationale 
transfers van voetballers tussen de 12 en 18 streng te controleren. Elke internationale jeugdtransfer moet 
bovendien worden goedgekeurd door een vertegenwoordiger uit de geledingen van het internationale voetbal - 
afkomstig van de clubs, de spelersvakbond of de nationale federaties. 

2013 

De FIFA wil de leeftijdsgrens voor het controleren van internationale transfers verlagen naar 10 jaar. Fifpro, de 
wereldwijde belangenorganisatie voor profvoetballers, vraagt zelfs om controles vanaf 8 jaar. 
Via tv-show naar Real 
In 2002 was Argentinië in de ban van de reality show Camino a la Gloria (Op weg naar de roem). De winnaar van 
deze talentenjacht voor voetballers verdiende een stage bij Real Madrid. De eerste training van de 16-jarige Aimar 
Centeno in Madrid was live op televisie, en dus ook het moment dat hij, bij zijn eerste actie, een spierscheuring 
opliep. Als voetballer werd het sindsdien nooit meer wat met Centeno, die tegenwoordig frisdrank verkoopt in zijn 
geboortedorp Augustín Roca. 



Juan Pablo Meneses: Golden Boys, de meedogenloze jacht op nieuw voetbaltalent. Thomas Rap; 208 pagina's; 
EUR 16,90 (paperback), EUR 12,90 (e-book). Verschijnt op 5 juni. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Soccer (94%); Sports + Recreation (63%) 
 

Load-Date: May 23, 2014

 
End of Document





Waar / niet waar
de Volkskrant
24 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Halfberliner; Blz. 5
Length: 647 words
Byline: RONALD VELDHUIZEN
Body


Wat werd onlangs beweerd? Geert Wilders kun je maar beter buitensluiten. Wat zegt de wetenschap? Was de 
politieke speelplaats maar zo simpel. 
De blonde onruststoker blijft zich maar roeren. De ene keer is het een kwetsende tekst waarvoor Saoedi-Arabië 
sancties wil opleggen aan Nederland, de andere keer is het de 'Dat gaan we regelen!'-uitspraak na een roep om 
minder Marrokkanen. Bijna alle politieke partijen zijn er klaar mee: het liefst willen ze niets meer met Geert Wilders 
te maken hebben. Makkelijker gezegd dan gedaan, want tot dusver is de SP de enige partij die elke mogelijke 
samenwerking met de PVV uitsluit. 

Zou een cordon sanitaire de gewenste uitwerking hebben en Wilders' PVV buitenspel kunnen zetten? 

De toekomst voorspellen kan niet, dus duiken we de geschiedenis in. Politicologen Joost van Spanje en Wouter 
van den Burg van de Universiteit van Amsterdam onderzochten in 2009 hoe kiezers reageerden op een cordon 
sanitaire voor verschillende anti-buitenlander-partijen in Europa, waaronder de Oostenrijkse FPÖ en de Centrum 
Democraten van Janmaat in Nederland. Buitensluiten werkt wel eens, concluderen ze, maar niet als de partij haar 
imago ermee weet te voeden. Dan trekt ze misschien juist dankzij het buitensluiten extra stemmen. Laat Wilders 
nou juist zo goed zijn in het onderhouden van zijn publieksimago: hij speelt met gemak het slachtoffertje van de 
andere pestkoppen in de klas. 

Toch betekent dat niet dat buitensluiten nooit werkt. Een perfecte vergelijking is het niet, waarschuwt historicus Bas 
Kromhout, maar de NSB stond ooit in ongeveer dezelfde positie als de PVV nu. Te nationalistisch, te extreem en te 
brutaal, vonden de andere partijen toentertijd. De regering nam in 1933 behoorlijk pittige maatregelen. 'Ze voerden 
een ambtenarenverbod in', zegt Kromhout. 'Ambtenaren konden fluiten naar hun baan als ze ook NSB-lid waren.' 
Nadat de NSB succes had geboekt bij de Statenverkiezingen van 1935, wezen de kerken NSB-leden openlijk af. 
Daarna pas daalden de ledenaantallen en trok de partij minder kiezers. 

Dus ja, dat hielp. Ambtenaren wilden hun baan houden en de behoefte om bij de kerk te horen, was toen groot. 
Hoe vertaalt zich dat naar de PVV? Dat nuanceert Kromhout meteen: ambtenaren functies ontzeggen zal niet zo 
snel gebeuren en het zal PVV-stemmers een worst wezen wat de Kerk vindt. Het is via die weg dus moeilijker de 
partij een impopulair imago te geven. 

Maar imago is niet alles. De NSB bleef namelijk een tijdje bestaan, ook al was ze niet populair. 'Met Hitler en 
Mussolini kon de NSB nog hopen op steun van buitenaf', zegt politiek historicus Koen Vossen, 'En hoop doet 
leven.' 

'Hetzelfde gold voor de Communistische Partij van Nederland in de Koude Oorlog. Die mocht ook nergens aan 
meedoen - geen commissies, geen ambtenaren -, maar ze bleef bestaan. Ze had een ideaal en er was altijd hoop 
dat de Sovjet-Unie op een dag kwam helpen.' 

Of Wilders' partij voldoende hoop en idealen uitdraagt, durft Vossen niet met zekerheid te zeggen. 'Een sterke visie 
die alle PVV'ers bindt, lijkt er in ieder geval niet te zijn', denkt hij. Hulp van buitenaf is evenmin te verwachten. Dat 
maakt de PVV dan wel weer kwetsbaar voor buitensluiten. 

Dat gebrek aan hoop nekte hoogstwaarschijnlijk de nationalistische anti-allochtonenpartij Vlaams Blok. 
Aanvankelijk leek een cordon sanitaire averechts te werken: het Vlaams Blok werd juist enorm populair. 'Maar na 
vijftien jaar machteloosheid begonnen de kiezers en partijleden langzaam weg te lopen. Soms naar andere 
nationalistische partijen, natuurlijk.' 

Ironisch genoeg zal de nationalistische PVV, als ze écht wordt buitengesloten door andere Nederlandse partijen, 
het misschien vooral moeten hebben van steun in het buitenland. Die weg is hobbelig: afgelopen maand bleek dat 
Wilders vanwege imagoproblemen een gezamenlijke campagne met buitenlandse partijen in Europa moest 
afblazen. 
 
Graphic

 
lllustratie Leonie Bos
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Political Parties (94%); Politics (70%); Population + Demographics (63%) 
 

Industry: Insurance (74%); Life Insurance (69%) 
 

Load-Date: May 23, 2014

 
End of Document





St Aubyn ruilt grimlach in voor schaterlach, en dat bevalt goed
de Volkskrant
24 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Halfberliner; Blz. 61
Length: 636 words
Byline: HANS BOUMAN
Body


Fictie: Wraakexpeditie voor gemiste prijs 
Edward St Aubyn: Met stomheid geslagen 
*** 
Vertaald uit het Engels door Nicolette Hoekmeijer. 
Prometheus; 222 pagina's; EUR 19,95. 

Met zijn vijf romans rond het personage Patrick Melrose heeft Edward St Aubyn zich de afgelopen jaren een plek 
bevochten op de eerste rang van de Britse letteren. In de boeken vertelt hij het op persoonlijke ervaringen 
geïnspireerde verhaal van een jongeman die opgroeit in een aristocratisch milieu, als klein kind door zijn vader 
seksueel wordt misbruikt, aan heroïne verslaafd raakt en uiteindelijk aan alle ellende ontstijgt door schrijver te 
worden. 

Naast hun schokkende autobiografische karakter vielen de boeken op door de combinatie van stilistisch vuurwerk 
en sardonische humor. 

In zijn nieuwe boek lijkt de auteur zich opnieuw door minder fortuinlijke persoonlijke ervaringen te hebben laten 
leiden, maar de toon van Met stomheid geslagen (Lost for Words) is een totaal andere. Kwinkslag en persiflage zijn 
hier de sleutelwoorden. De grimlach heeft plaatsgemaakt voor de geamuseerde grijns en soms de schaterlach. 

Het centrale gegeven is de gerenommeerde Elysian-prijs, die verdacht veel lijkt op de Man Booker Prize, de 
literaire onderscheiding waarvoor St Aubyn in 2006 werd genomineerd. De prijs ging echter aan zijn neus voorbij en 
in 2011 haalde hij met het slotdeel van zijn Melrose-vijfluik tot veler verbazing zelfs niet de longlist. 

Vanaf de eerste bladzijde is duidelijk vanuit welke hoek de wind waait. Sponsor Elysian is (net als Booker) een 
multinational in de agro-industrie. Het bedrijf is koploper op het terrein van genetisch gemodificeerde gewassen, 
kruiste tarwe met poolkabeljauw om het vorstbestendig te maken en leverde producten die kanker veroorzaakten, 
bijenpopulaties verstoorden en koeien tot kannibalisme aanzette. 

Met de juryleden is het niet veel beter gesteld. De voorzitter is een weinig spraakmakend parlementslid die via de 
prijs wat media-aandacht hoopt te krijgen. 

Tot de overige leden behoren een acteur die nooit aan de vergaderingen deelneemt, omdat hij op tournee is met 
een hiphop-versie van Wachten op Godot, en een thrillerauteur die bij het schrijven van haar boeken gebruik maakt 
van het uiterst nuttige programma Gold Ghost Plus. 

'Als je een woord intikte, bijvoorbeeld 'vluchteling' verschenen er enkele handige suggesties in beeld: met zijn 
armzalige bezittingen onder zijn arm geklemd, of met grote ogen van de honger; bij 'huurmoordenaar' kreeg je het 
ijswater dat door zijn aderen stroomde, en de smalle kille spleten van zijn ogen.' 

Ook waar het de boeken betreft die voor de prijs worden ingezonden, leeft St Aubyn zich helemaal uit. Hij citeert 
gretig en voert onder meer een overspannen Irvine Welsh-parodie op: 'Kut! Kut! Kut! Death boys broek hing op zijn 
enkels. De enige ader in zijn lijf die zich niet had teruggetrokken was die in z'n lul.' 

En er is een tenenkrommende roman, geschreven vanuit het perspectief van William Shakespeare: 'Een man is 
een zot als hij niet altijd een gedicht in zijn broekklep heeft, en een broekklep zonder gedicht is maar een zotteklap.' 

De plot van Met stomheid geslagen is een bitterzoet brouwsel van plat opportunisme, grootheidswaan, kluchtige 
misverstanden en gefnuikte oprechte literaire ambities. We ontmoeten onder meer een maharadja die in eigen 
beheer een 2.000 pagina's dik meesterwerk heeft uitgegeven en zijn overwinningsspeech al aan het oefenen is. En 
zijn tante, wier kookboek met traditionele Indiase familierecepten per ongeluk is ingezonden en vervolgens door de 
jury wordt aangezien voor een intrigerend en aanstekelijk staaltje postkoloniaal postmodernisme. 

In een samenvatting klinkt dit wellicht als een verzameling flauwiteiten, en ik moet ook toegeven dit jaar betere 
boeken onder ogen te hebben gehad. Maar geen leukere. 
 
Graphic

 
Edward St Aubyn: Met stomheid geslagen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Writers (87%) 
 

Load-Date: May 23, 2014

 
End of Document





Zomerweek
de Volkskrant
24 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk; Blz. 2
Length: 484 words
Byline: PETER MIDDENDORP
Body


Column 
Vlak nadat Rutte ons had opgeroepen om zoveel mogelijk uit te kijken naar busjes met verdachte Eritreeërs, en 
onze observaties vervolgens aan de politie door te geven, liet hij zich op de Libelle Zomerweek toezingen door een 
omvangrijke zangeres. 

Hello van Lionel Richie, zong ze - een gevaarlijk lied. Er zit iets aanstekelijks in, dat ons optilt en door de coupletten 
voert, zodat we, zodra wij ons onbespied en onafgeluisterd wanen, keihard mee gaan zingen, mond wijd open, 
hoofd in de nek. 

Rutte kon zich moeilijk onbespied of onafgeluisterd wanen. Hij zat op een kruk op een podium voor een groot 
publiek. Toch hing de hand met de microfoon al akelig dicht bij zijn mond. Op zijn gezicht waren geen signalen dat 
hij zich gewaarschuwd wist. Dat gaat hij toch niet doen, zeiden we thuis, eerst nog zacht en ongelovig, maar al snel 
wat harder en banger - dat gaat hij toch niet doen? Maar het had geen zin om thuis naar een schermpje te 
schreeuwen. Hij hoorde het niet, hij ging. Ja, daar ging hij. Daar ging onze premier, en nog veel meer: 'Hello, is it 
me you're looking for??!' 

Je kon niet zeggen dat het vals was. Daar was het te hoog voor. Of andersom. Hij klonk als de kip waar oom 
Bennie per ongeluk op ging staan; een gecastreerde big. De stem leek ook niet meer van de premier afkomstig, 
maar had zich van hem losgemaakt en was de lucht ingeschoten, hoog boven het bereik van zuiver en vals. 

Hij keek om zich heen. Hij probeerde zich aan de zangeres vast te klampen, iets wat hij vaak doet als een situatie 
moeilijk is, of als er kritiek uitgeoefend is. Vastgrijpen, beetpakken, controleren - hoe harder de kritiek, hoe dieper 
de criticaster wordt gekneed. Je kunt het vaak zien gebeuren, ik ben er zelf ook eens voor gevlucht. 

De zangeres liet zich niet vangen, ze was niet gek, ze had hem net zo leuk kapot. Ze drentelde om hem heen en 
boog zich naar hem toe, zogenaamd om hem van dichtbij aan te kijken, maar in werkelijkheid om haar geweldige 
boezem in zijn gezicht te drukken. Ze tipte tegen zijn neus: 'Nu hoorde ik dat jij zo leuk kunt dansen!' 

Ach, daar zat onze premier, hulpeloos nee te schudden. Hij keek uit zijn ogen zoals Eritreeërs zullen kijken als de 
deuren van hun busje worden opengetrokken. Overigens vind ik dat Rutte ons in dezen best wat meer 
bevoegdheden kan geven. Wij zijn oud en wijs genoeg om met busjes vluchtelingen te doen wat ons het beste 
lijkt. 

Hij zou nog een tijdje blijven zitten; een kort liedje was het niet. Hij zou nog proberen zijn hoge miskleun met een 
lage te compenseren en zong de slotregel met een stem uit het andere uiteinde van het spectrum mee: 'I love you-
hoe.' 

Ik kon er niet op wachten. Ik legde mijn beeldschermpje op de bank, stond voorzichtig op en liep de tuin in om 
enkele slakjes te vertrappen. Niet veel. Een paar. Gewoon zoveel als nodig was. 

OP TWITTER: @PETERMIDDENDORP 
Ach, daar zat de premier, hulpeloos nee te schudden 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Artists + Performers (94%); Music (78%); International Relations (65%) 
 

Load-Date: May 23, 2014

 
End of Document





Oer-Britse anti-politicus, bezig aan opmars die elke logica tart
de Volkskrant
24 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 7
Length: 711 words
Byline: PATRICK VAN IJZENDOORN
Body


Profiel: Nigel Farage (UKIP) 
De anti-Europese UKIP boekt in eigen land succes, ondanks gestuntel. Hoe krijgt de partijleider dat voor elkaar? En 
gaat hem dat in Europa ook lukken? 
De opmars van Nigel Farage's 'volksleger' begon in Sunderland, Noordoost-Engeland. Om precies te zijn in Pallion, 
een wijk die traditiegetrouw het snelst is met het tellen van de stemmen. Een andere traditie is dat Labour hier 
slechts een steengeit met een rode roos als kandidaat hoeft te neer te zetten om een overgrote meerderheid te 
behalen. Bij de gemeenteraadsverkiezingen haalden de sociaal-democraten nog steeds 47 procent, maar uit het 
niets kon het eurosceptische UKIP er rekenen op eenderde van de stemmen. 

Het was geen uitzondering. 

In de nacht van donderdag op vrijdag kreeg Engeland een paars tintje. In het noorden snoepte UKIP stemmen weg 
bij Labour en in het zuiden bij de Conservatieven. Uiteindelijk konden de 'kippers' meer dan honderd nieuwe 
raadsleden begroeten, een aantal dat groter zou zijn geweest als de partij genoeg volk had om overal kandidaten 
neer te zetten. De verwachting is dat UKIP, anders dan de PVV in Nederland, ook de grote winnaar zal zijn als 
morgenavond de uitslag van de Europese verkiezingen na een hitchockiaanse suspense bekend wordt gemaakt. 

De zegetocht van UKIP tart de logica. Waar de Conservatieven en Labour gebruikmaken van dure 
verkiezingsstrategen uit Australië en Amerika, deed de campagne van Farage nog het meest denken aan de 
lotgevallen van Bridget Jones in The Edge of Reason of die van Ginger Winship, de stuntelende politicus uit een 
van P.G. Wodehouse' droogkomische Jeeves-boeken. Misschien is het geen toeval dat Farage naar dezelfde privé-
school is geweest als Wodehouse, Dulwich College. Alles ging de afgelopen weken mis wat er mis kon gaan. 

Een demonstrant bekogelde Farage met eieren (Winship kreeg een heel wit naar zijn hoofd), Letse immigranten 
deelden UKIP-folders uit, de werkloze arbeider op een van de posters bleek een Ier te zijn, een multiculti-braderie 
liep uit op een klucht waarbij een zwarte UKIP-kandidaat door blanke demonstranten voor racist werd uitgemaakt, 
een prominent Aziatisch lid stapte te elfder ure uit de partij en Farage kwam bijna dagelijks in de problemen, 
bijvoorbeeld omdat hij Roemeense immigranten zou hebben gediscrimineerd. 

Dat alles bleek hem alleen maar sterker te hebben gemaakt. Farage beantwoordt aan het verlangen naar anti-
politici die niet de nuance zoeken, maar die met jargonvrije antwoorden komen. Hij kreeg speelruimte genoeg, want 
naast de kroeg werd de televisiestudio zijn domein. De makers van het discussieprogramma Question Time 
nodigden hem zelfs zo vaak uit dat er een website met de naam isnigelfarageonquestiontime.com is opgezet. Door 
hem een podium te bieden had de BBC wellicht gehoopt Farage als gevaarlijke gek te 'ontmaskeren', maar in 
plaats daarvan werd hij salonfähig. 

Vanwege het evenredige kiessysteem (waarin outsiders meer kans hebben dan bij landelijke verkiezingen) en het 
betrekkelijke belang, vormen de Europese verkiezingen een geschikt moment om een protest te laten horen. Het is 
niet eens zozeer een protest tegen Europese samenwerking. Wat bureaucratie, geldverspilling en onbezorgde 
omgang met democratische beginselen betreft doet de hoofdstad van de Europese Unie het immers niet veel 
slechter dan Westminster. Wanneer UKIP-stemmers zeggen dat ze tegen Brussel zijn, zeggen ze in wezen dat ze 
tegen immigratie zijn. Het is the English way: indirect. 

Op de achtergrond van Farage's succes speelt bovendien nog steeds de bonnetjesaffaire van 2009 mee, toen de 
heren en dames afgevaardigden in Westminster onder meer pruiken, eendeneilanden en roze schommelstoelen 
bleken te hebben gedeclareerd bij de belastingbetaler. Het heeft de indruk versterkt dat de Moeder van alle 
Parlementen vol zit met gekozen carrièrepolitici die toch vooral zichzelf vertegenwoordigen. De onthulling van The 
Times dat Farage en de zijnen zelf ruimhartig blijken te declareren heeft veel kiezers koud gelaten. 

Deze krant is immers de stem van het bestel. En de bonnetjes? Die waren toch maar Europees. 
De werkloze arbeider op een van de posters bleek een Ier te zijn 
Letse immigranten deelden UKIP-folders uit 
Naast de kroeg werd de tv-studio Farage's domein 
 
Graphic

 
Nigel Farage viert vrijdag met aanhangers van zijn partij het goede resultaat bij de lokale verkiezingen in South 
Ockendon.
Foto EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); Political Parties (76%); Immigration (67%) 
 

Load-Date: May 23, 2014

 
End of Document





Vrienden
de Volkskrant
26 mei 2014 maandag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 2
Length: 612 words
Byline: JEAN-PIERRE GEELEN
Body


Tv-recensie Jean-Pierre Geelen 
Hij was 'verbijsterd' over de storm van media-aandacht over zijn vermoeidheid en het eerder opnemen van Pauw & 
Witteman, vertelde Paul Witteman zaterdagnacht in een TV-document van Han Peekel, de spreekstalmeester van 
het televisiecircus. Toch kon de televisie er zelf ook wat van, bij het ten grave dragen van P&W: niet alleen het TV-
document, maar ook de dagenlange prelude op het slot van P&W zelf was symptomatisch voor de zelffeliciterende 
folklore van Hilversum. 

Niettemin was aflevering 1.302 vrijdag een denderend slotakkoord van P&W, met een lading en energie die vooral 
het laatste jaar ontbraken. Aan tafel verschenen de meest spraakmakende gasten en was het een vleiend en vrolijk 
samenzijn van vrienden die P&W (Ivo Niehe voorop) unaniem een belachelijk groot succes vonden - niet ten 
onrechte. Jammer dat Mariska Hulscher (eerste gast van destijds) ontbrak. En had Geert Wilders een capabele 
spindocter gehad, dan had hij zijn gezichtsverlies kunnen maskeren door voor één - en de laatste - keer van de 
partij te zijn. Linkse kerk? De meest gevraagde politicus bleek Alexander Pechtold. 

De dubbele aflevering was bij tijd en wijlen verrassend, onder meer over het leven buiten de studio. Zo zei advocaat 
Gerard Spong dat hij voor twee ton aan beveiligingsmaatregelen moest nemen na bedreigingen wegens anti-
Wildersuitspraken in P&W. 

Freelancemopperpot Maarten van Rossem nam eens een nieuw mailadres vanwege de digitale drek die hem 
overspoelde. Griekenlanddeskundige Ingeborg Beugel ('Ik had eens gedronken toen jullie me belden. Dan hoor je 
nee te zeggen, maar dat deed ik niet') is geschopt en uitgemaakt voor 'linkse hoer'. 

Raak getypeerd: Alexander Pechtold over de positie van de politicus aan de stamtafel. 'Je zit altijd met drie punten 
achterstand aan tafel. Tegen iemand die zijn cd of boek komt verkopen, wordt nooit gezegd: 'Goh, we hebben je 
boek gelezen maar het was boring', of 'Bij het tweede nummer was uw cd al niet meer om aan te horen'. De 
politicus moet altijd een gevecht leveren.' 

Eén en ander werd besproken met korte terugblikken op bekende scènes. Die gaven binnen de acht jaar al een 
onversneden blik op de tand des tijds, doorgaans in het voordeel van de mannelijke actoren als Peter R. de Vries 
en de presentatoren zelf. Het klopt dus echt, dat citaat van David Letterman dat zaterdagavond passeerde in TV-
Document: 'Als een man ouder wordt, gaat hij steeds meer lijken op Sean Connery. Als een vrouw ouder wordt, 
gaat ze óók steeds meer lijken op Sean Connery.' Dat laatste viel vrijdag niet goed te controleren, want ook in deze 
aflevering waren vrouwen maar sporadisch vertegenwoordigd (enkele dagen eerder gecompenseerd door een tafel 
met louter vrouwen) . 

Maar het vermakelijkst was toch weer het cabaret van 'vriend' en advocaat Mohammed Faizel Ali Enait, de - helaas 
- enige gast die ooit wegliep. Weer had hij zijn 'mutsje' op, speciaal voor de 'eliteracisten', aan wie hij in eigen kring 
'een soort cultstatus' te danken had. 

Enait deed zijn act nog eens. Meneer Pauw was destijds 'heel dedaneus bezig', zei hij, en hij wilde niet 'naast 
madame Loulou en de vrouw met de baard' plaatsnemen als kermisattractie. 'Ik probeerde mijn bonafides helder op 
tafel te parkeren.' Zijn 'disconnecteren' was geen 'gepremiliteerde actie', bezwoor hij. Ook voorspelde hij dat 'de 
hittedood van de Hilversumse eliteracisten' zich zal voltrekken in 2020, wanneer een verse generatie nieuwe 
Nederlanders 'met stormram' op de deur zal beuken om te ageren tegen 'het blankebabybilletjesprivilege'. 

Het is mooi geweest. 
De dagenlange prelude op het slot van P&W was symptomatisch voor zelffeliciterend Hilversum 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Sex + Gender Issues (94%); Writers (69%); Men (68%); Sex Offenses (65%); Parents (62%) 
 

Load-Date: May 25, 2014

 
End of Document





'Europa is voor velen de ideale zondebok'
de Volkskrant
26 mei 2014 maandag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1108 words
Byline: VAN ONZE CORRESPONDENT PETER GIESEN
Body


Europese verkiezingen - Reportage Geboorteplaats van Europese aartsvader Jean Monnet (1888-1979) 
Van de patserigheid van dure flessen cognac is in het gelijknamige Franse stadje niets te merken. Cognac, waar 
het verhaal van Europa begint, oogt als een vervallen mijnwerkersdorp. 
Boekhandelaar Alain Terpereau (48) is helemaal voor Europa. 'Frankrijk is zo klein, met zijn allen sta je sterker', 
zegt hij. Enthousiast vertelt Terpereau over het Europees literair festival dat elke herfst in Cognac wordt gehouden. 

Vrachtwagenchauffeur Saker Djilila (46) denkt er heel anders over. Hij zit te vissen aan de oever van de Charente, 
naast zijn Renaultbusje in camouflagekleuren, aan de voet van de imposante cognacpaleizen van Hennessy en 
Baron Otard. 'Europa is geen beste zaak voor Frankrijk. Ik heb veel werk verloren door de concurrentie van Oost-
Europese chauffeurs die voor de helft van het geld rijden', zegt hij. Hij gaat Front National stemmen, ook al is hij 
van Algerijnse afkomst. 

Ook in Frankrijk is Europa populair bij hoger opgeleiden, terwijl je de meeste tegenstanders onder lager opgeleiden 
vindt. Het zou overdreven zijn te zeggen dat ze een fel debat voeren. In Cognac, geboorteplaats van Europese 
aartsvader Jean Monnet (1888-1979), wekken de Europese verkiezingen bovenal onverschilligheid. Veel mensen 
weigeren te antwoorden op vragen over Europa. 'Het interesseert me niet en ik weet er geen bal vanaf', bromt een 
stuurse senior. 'Europa, dat is echt mijn pakkie-an niet', verontschuldigt een jonge bouwvakker zich. 

In 1950 lanceerde de hoge ambtenaar Jean Monnet zijn plan voor een Europese Gemeenschap voor Kolen en 
Staal, de voorloper van de Europese Unie. Het is niet helemaal toevallig dat het verhaal van Europa in Cognac 
begint. 'De mensen van Cognac waren geen nationalisten, toen de rest van Frankrijk dat wel was', schreef Monnet 
in zijn memoires. 

Cognac leefde van zijn drank die over de hele wereld werd verkocht. Als zoon van een cognacproducent werd 
Monnet al op zijn 16de naar Londen gestuurd om Engels te leren. 'Bij ons thuis kwamen altijd vreemdelingen over 
de vloer voor de handel. Ze kwamen uit Engeland, Duitsland, Scandinavië, Amerika', schreef Monnet. 

Tot in Amerika en Azië is cognac een product dat rijkdom uitstraalt. 'Hey, wanna knows my role model, it's a brown 
bottle, yo what's our motherfuckin' motto, nigga? Hennessy!', rapte de Amerikaanse hiphopper Tupac in woorden 
die Jean Monnet ongetwijfeld zouden hebben verbaasd. De strijd tegen corruptie in de Chinese communistische 
partij was een serieuze tegenvaller voor Remy Martin en andere producenten, omdat dubieuze partijbonzen hun 
relaties met dure flessen cognac plachten te fêteren. 

In Cognac zelf, een stadje van 20 duizend inwoners, is van zulke patserigheid niets te merken. Over de gevels ligt 
een merkwaardig grauwe gloed, alsof je per ongeluk in een mijnwerkersdorp terecht bent gekomen. Oorzaak is een 
microscopisch kleine zwam, gevoed door de alcoholdamp die bij de productie van cognac vrijkomt. De malaise is 
niet alleen optisch: de werkloosheid bedraagt 15 procent en het inwonertal loopt terug. Op zaterdagmiddag wordt 
de extreme slaperigheid van de winkelstraat Rue Aristide Briand slechts verstoord door de top-40 muziek die 
continu uit blikkerige luidsprekers pruttelt. 'Cognac is een beetje verpauperd', zegt Charles-Edouard Gravelet (29). 
'Ik heb mijn skateboardwinkel moeten sluiten. Nu ga ik naar de Pyreneeën om in de skibranche te werken.' 

In Frankrijk was de Europese verkiezingscampagne kort en tamelijk lamlendig. Alleen het Front National ging fel 
tekeer tegen de Europese Unie en de euro. De werkloosheid, de teloorgang van de Franse industrie, de 
bezuinigingen op de verzorgingsstaat, door Marine Le Pen werden ze allemaal aan Europa toegeschreven. 

'Als er iets misgaat, is het altijd gemakkelijk om iemand anders de schuld te geven', zegt boekhandelaar Alain 
Terpereau. 'Europa is een ideale zondebok voor de problemen van de Franse economie. Er zijn ook geen grote 
Europeanen meer, zoals Simone Veil of Jacques Delors, om de demagogen van repliek te dienen.' 

Jean Monnet beschouwde Europa als een zaak van de hoogste urgentie. Hij had twee wereldoorlogen 
meegemaakt en was er diep van overtuigd dat de vrede het best gediend werd met economische samenwerking. 
Hoe sterker landen van elkaar afhankelijk zijn, hoe kleiner de kans dat ze naar de wapens grijpen. 

Toen hij in 1976 zijn memoires schreef, geloofde hij dat de Europese integratie onomkeerbaar was geworden. 'De 
wil om te breken met het gewelddadig verleden van Europa laat ons geen keus dan door te gaan met een 
gemeenschappelijk doel', schreef hij. 

In elk geval is de Europese gedachte ook in Frankrijk diep verankerd. De Fransen mopperen weliswaar op Europa, 
blijkt uit de vele enquêtes die de afgelopen weken werden gepubliceerd, maar ze kunnen zich nauwelijks een 
wereld zonder Europese Unie en euro voorstellen. Dat merk je ook in Cognac. Europa wordt nog altijd 
geassocieerd met vrede en een wijde blik op de wereld, zelfs door Front National-aanhanger Saker Djilila. 'Europa 
en de vrede, dat is een gedachte die ik toch wel belangrijk vind', zegt hij. 'En de euro zal blijven. Ik betreur de franc, 
maar die is fini.' 

Wel is de steun voor Europa gestaag gedaald sinds het Verdrag van Maastricht uit 1992. Naarmate de integratie 
vorderde, brokkelde het enthousiasme onder de Fransen verder af. Europa kwam onder vuur te liggen. Het werd 
onderwerp van fel debat, waarbij vooral de anti-Europeanen gepassioneerd de strijd zochten. Toch is de opkomst 
bij de Europese verkiezingen lager dan in de jaren zeventig en tachtig, toen Europa als saaist denkbare thema 
gold. 

In de geboorteplaats van Jean Monnet zeggen de meeste mensen dat ze niet gaan stemmen. 'Ik ben voor Europa. 
We moeten een blok vormen tegenover China en de Verenigde Staten', zegt Charles-Edouard Gravelet. 'Maar ik ga 
niet stemmen. Het interesseert me gewoon niet zo.' Op een terras drinkt Stéphane Renier (37), chauffeur op een 
gehandicaptenbusje, een kopje koffie. 'Ik ga niet stemmen, ik ken de kandidaten niet eens', zegt hij. 'Mijn situatie is 
niet gemakkelijk. Ik heb maar 22 uur per week werk en geloof niet dat Europa daar veel aan gaat veranderen.' 

Vooral sinds de eurocrisis zijn ook de Fransen meer over Europa gaan praten, maar uiteindelijk lijkt het thema de 
meeste burgers toch maar weinig te kunnen schelen. Zelfs de overtuigd pro-Europese boekhandelaar Alain 
Terpereau blijft thuis. 'Ik ben er niet trots op, maar het komt me slecht uit. Ik moet verhuizen.' 
Ik heb maar 22 uur per week werk en geloof niet dat Europa daar veel aan gaat veranderen (Stéphane Renier 
chauffeur) 
 
Graphic

 
De malaise in Cognac is niet alleen optisch: de werkloosheid bedraagt er 15 procent en het inwonertal daalt.
Foto Bart Koetsier
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); Monetary Unions (65%) 
 

Load-Date: May 25, 2014

 
End of Document





Paus verrast met gebed bij muur in Bethlehem
de Volkskrant
26 mei 2014 maandag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 14
Length: 514 words
Byline: REUTERS, AP, NYT
Body


Franciscus noemt impasse in vredesoverleg Midden-Oosten 'onaanvaardbaar' 
Paus Franciscus heeft zondag een hartstochtelijk beroep gedaan op de Israëlische en Palestijnse leiders om de 
moed te vinden hun conflict bij te leggen. 'De tijd is gekomen om een einde te maken aan deze situatie die in 
toenemende mate onaanvaardbaar is geworden', zei de paus tijdens een bezoek aan de bezette Westelijke 
Jordaanoever. 
Het bezoek van de paus was aangekondigd als een pelgrimstocht waarmee hij de vijftigste verjaardag van de 
verzoening tussen de Rooms-Katholieke Kerk en de Oosters-Orthodoxe Kerk wilde vieren. Maar bij zijn bezoek aan 
Bethlehem, op de Westelijke Jordaanoever, stond toch het Israëlisch-Palestijnse conflict centraal. 

De paus verraste beide kampen met een uitnodiging aan de Israëlische president Shimon Peres en zijn Palestijnse 
collega Mahmoud Abbas om komende maand naar Rome te komen om 'voor de vrede te bidden'. Zowel Abbas als 
Peres liet meteen weten dat zij de uitnodiging aanvaarden. 

Paus Franciscus maakte ook een opvallend gebaar door te stoppen voor een gebed bij de veiligheidsmuur die 
Bethlehem van Jeruzalem scheidt. Het beeld van de paus die met zijn hoofd tegen de door de Palestijnen gehate 
muur leunde, had een beladen symboliek. Het deed denken aan de gebruikelijke gebeden van Joden bij de 
Klaagmuur. 

Tot vreugde van de Palestijnen refereerde de paus ook uitdrukkelijk aan de 'Staat Palestina' in zijn toespraak. 
Daarin roemde hij president Abbas als een 'vredestichter'. 

Daarmee gaf hij indirect de Israëlische premier Benjamin Netanyahu een veeg uit de pan. Netanyahu weigert met 
Abbas te onderhandelen sinds deze vrede heeft gesloten met de Hamas-beweging die de controle heeft over de 
Gazastrook. Israël ziet Hamas als een terroristische organisatie. 

Waarschijnlijk zal Netanyahu ook niet erg ingenomen zijn met de uitnodiging van de paus aan de 90-jarige Peres, 
die bekend staat als een voorstander van onderhandelingen met de Palestijnen. In de praktijk zal het bezoek van 
Peres aan Rome weinig veranderen. De president, die overigens deze zomer aftreedt, heeft niet de bevoegdheid 
om vredesonderhandelingen te voeren. 

De paus werd luid toegejuicht door Palestijnen toen hij op het Kribbe-plein in Bethlehem arriveerde. Aan het plein 
staat de Geboortekerk, die gebouwd is op de plaats waar Jezus zou zijn geboren. Met zijn bezoek wilde paus 
Franciscus ook de slinkende christelijke gemeenschap in Palestina een hart onder de riem steken. 

De paus arriveerde vanuit Jordanië per helikopter op de Westelijke Jordaanoever. Ook dat werd door de 
Palestijnen gezien als een veelbetekenend gebaar: zijn voorgangers waren altijd via Israël naar Bethlehem gereisd. 

'Het is een gezegende dag', zei Samar Sakkakini, een Amerikaan van Palestijnse afkomst die speciaal voor de mis 
naar Bethlehem was gekomen. 'Door vanuit Jordanië naar Bethlehem te vliegen, betoont hij zich solidair met het 
Palestijnse volk. Geweldig, dat is precies wat we nodig hebben.' 
Paus toont zich solidair met het Palestijnse volk (Samar Sakkakini bezoeker van de pauselijke mis in Bethlehem) 
 
Graphic

 
Paus Fransciscus stopte zondag voor een onaangekondigd gebed bij de Israëlische veiligheidsmuur die 
Bethlehem, op de Westelijke Jordaanoever, scheidt van Jeruzalem.
Foto EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%) 
 

Load-Date: May 25, 2014

 
End of Document





Weet boze Europeaan nog wat 'Europa' is?
de Volkskrant
26 mei 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 21
Length: 971 words
Byline: ROGER COHEN
Body


Europa 
Europa is de belofte van vrijheid, hoor je in Kiev. In EU-landen regeren desillusie en verongelijktheid. 
Terwijl Europa de oorlog herdacht die het continent honderd jaar geleden vernietigde, ging het ook naar de 
stembus in verkiezingen van een Europees Parlement die weer de boosheid, desillusie en luiheid weerspiegelden 
van mensen die ertoe geneigd zijn hun stem te geven aan een keur aan protestpartijen, waaronder veel 
xenofobisch-rechtse partijen en een aantal buigen-voor-Poetin-partijen uit linkse hoek. 

Het politieke gevoel lijkt overal in het continent te zijn geconvergeerd in een kankerend, kleingeestig dieptepunt. Er 
is kwaadheid over werkloosheid. Er is pessimisme over de toekomst. Er is irritatie over immigratie. Er is 
vervreemding van de Europese Unie. Wat, zo luidt het refrein, heeft Brussel ooit voor mij gedaan? Het antwoord is 
natuurlijk dat het vrede heeft gebracht, grenzen heeft doen vervagen en een onvoorstelbare welvaart heeft 
verspreid. Maar dit is niet langer genoeg of wordt niet langer relevant geacht. 

In zekere zin lijkt Europa's humeur op dat van Amerika. De aandacht heeft zich vernauwd en de solidariteit is 
weggeteerd. Europa wil, net zo min als Amerika, sterven voor iemand anders. Het is naar binnen gekeerd en wil 
zijn eigen problemen opgelost zien. Libiërs, Syriërs, Oekraïeners en om het even wie verder nog vanwege hun 
situatie een beroep op ons doen, kunnen naar de hel lopen. 

Eenieder die gelooft in de verspreiding van vrijheid, democratie en de rechtsstaat is een 'oorlogshitser'. De deel-
economie is in de mode, omdat het een goedkopere variant verschaft voor een ritje naar huis of een kamer. Deel-
politiek is niet in de mode, omdat het een offer kan vergen voor mensen met gekke namen uit verre gebieden. 

En dus lijken het Front National in Frankrijk, de Ukip in Groot-Brittannië, Jobbik in Hongarije en Die Linke in 
Duitsland - partijen ter linker- en rechterzijde van het politieke midden die in meer of mindere mate hun 
bewondering voor president Vladimir Poetin en zijn homofobe irredentisme hebben geuit (Russisch sprekende 
homo's hoeven zich niet te melden voor toegang tot het Rijk) - alle te profiteren van deze diffuse boosheid waarin 
anti-Amerikanisme is vermengd met een algeheel spleen. 

Nooit eerder waren de idee en het ideaal van de 28 lidstaten tellende Europese Unie zo verzwakt als nu, althans 
binnen de eigen grenzen, met verschillende marginale partijen die Poetins Euraziatische Unie - met zijn belofte van 
goede tijden in Wit-Rusland - serieus nemen. Net buiten de EU is het een ander verhaal. Europa is nog altijd een 
magneet. De dissonantie tussen de Unie zoals zij wordt gezien door veel van zijn meer dan vijfhonderd miljoen 
burgers, en de Unie zoals zij wordt geïdealiseerd door miljoenen die aan haar randen of verder weg wonen, is 
compleet. 

De verkiezingen voor het Europees Parlement vallen samen met de cruciale verkiezingen in Oekraïne, waar Poetin 
onrust heeft gesticht door de Krim te annexeren, boeven naar het oostelijke deel van het land te sturen, en een 
'fascistische' dreiging te verzinnen die zijn eigen groeiende affiniteit moet verhullen met zo'n politiek (de 
aantrekkingskracht van fascisme is niets nieuws in Moskou: Poetins geliefde, beweende Sovjet-Unie allieerde zich 
natuurlijk met Hitler in 1939 voordat Hitler dat pact verscheurde in 1941). 

Op het Onafhankelijkheidsplein in Kiev, dat bekend staat als Majdan, en waar Oekraïeners bij bosjes stierven om te 
ontsnappen aan het bewind van een incompetente, door Poetin gesteunde kleptomaan, wappert op verschillende 
plekken de vlag van de Europese Unie. In omliggende straten ook. En de vlag hangt aan de façade van het 
Oekraïense ministerie van Buitenlandse Zaken. Het vertegenwoordigt iets belangrijks in Kiev, iets dat voor 
Europeanen praktisch onvoorstelbaar is in de verwarring van hun korzeligheid: de gloedvolle kans op vrijheid, 
waardigheid en pluralisme, de kans op een normaal leven. 

'Europa is de belofte van vrijheid', zei Natalja Popovytsj, een activiste van de Majdan-beweging. 'Voor wat betreft 
Poetins Euraziatische Unie - in zo'n kooi hebben we al eens opgesloten gezeten. Waarom zouden we terug 
moeten? Door Majdan hebben de Oekraïeners afgerekend met de Homo Sovieticus in zichzelf. In Rusland en delen 
van oostelijk Oekraïne, leeft Homo Sovieticus nog.' 

In West-Europa ook. 

Zoals mijn collega Andrew Higgins heeft opgemerkt, haastte Aymeric Chauprade, de topkandidaat van het Front 
National voor de Parijse regio, zich vorig jaar naar Moskou om te verklaren dat 'Rusland de hoop van de wereld 
vertegenwoordigt tegen het nieuwe totalitarisme'. We leven in een tijd waarin je zinnen op zijn kop moet zetten. Het 
'nieuwe totalitarisme' komt natuurlijk uit Moskou. 

Maar Europa is plots vol met wat Duitsers nu 'Putinversteher' noemen - letterlijk iemand die Poetin begrijpt, meer in 
het algemeen een Poetin-apologeet. Verschillende groepen Europeanen zien hem als de man die tegen Amerika 
opstaat, de man die 'familiewaarden' in ere herstelt, de man die een verachte EU tegenwerkt, of gewoon als een 
sterke man. Een verrassend aantal Duitsers komt erachter dat ze een innerlijke sympathie voor Rusland koesteren, 
een complexe emotie waarin anti-Amerikanisme, romanticisme, schuld en dankbaarheid voor Moskou's acceptatie 
van de Duitse hereniging allemaal een rol spelen. De oude verlokking in Duitsland om naar het oosten te kijken is 
blijkbaar nog niet helemaal overwonnen. 

Europeanen zouden er goed aan doen hun blik op te richten van de kleine wereld van hun huidige boosheid en te 
richten op die blauwe en gouden vlaggen rondom Majdan om zich beter te kunnen herinneren wat vrijheid betekent 
en welke offers zijn gebracht om deze te verwerven. 
Wat heeft Europa ooit voor mij gedaan, luidt het refrein (Roger Cohen is columnist van The New York Times.) 
 
Graphic

 
Een Europese vlag op Majdan, Kiev.
Foto EPA
ROGER COHEN
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); International Relations (68%) 
 

Load-Date: May 25, 2014

 
End of Document





Anoniem solliciteren helpt echt
de Volkskrant
27 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 26
Length: 948 words
Body


Discriminatie arbeid 
De maatregelen van minister Asscher om discriminatie van niet-westerse allochtonen bij sollicitaties tegen te 
gaan, zullen geen effect hebben. 
Lieselotte Blommaert is onderzoeker sociologie aan de UU; Frank van Tubergen is hoogleraar sociologie aan de 
UU; Marcel Coenders is hoofddocent Culturele diversiteit en Jeugd. 
De maatregelen om arbeidsmarktdiscriminatie aan te pakken die minister Asscher van Sociale Zaken en 
Werkgelegenheid vorige week aan de Kamer presenteerde zullen geen substantiële bijdrage leveren aan het 
verminderen van discriminatie op de arbeidsmarkt. 

Asscher beloofde met 'een stevig pakket maatregelen' te komen, na de publicatie van hoge werkloosheidcijfers 
onder niet-westerse allochtonen door het Sociaal en Cultureel Planbureau (SCP) en de interne mail die Jeffrey 
Koorndijk onder ogen kreeg, waarin als reden voor zijn afwijzing was vermeld dat hij 'een donker gekleurde (neger)' 
is. Het plan van het kabinet zet in op vijf 'sporen': handhaving, melding en registratie, kennis en bewustwording, 
diversiteitsbeleid en onderzoek. 

Gezien de bestaande kennis over arbeidsmarktdiscriminatie is de te verwachten effectiviteit van deze acties zeer 
beperkt. Er zijn drie problemen met de maatregelen. 

Ten eerste: strengere handhaving van regels betekent dat overheidscontracten met bedrijven die discrimineren 
worden verbroken en dat die bedrijven worden uitgesloten van aanbestedingsprocedures. 

Dit beleid werkt alleen wanneer slachtoffers van discriminatie hiervan vaker melding maken. Om dat te 
bewerkstelligen wordt een webtool ontwikkeld met informatie over de juiste instanties om een klacht bij in te dienen. 
Het probleem met deze maatregelen is dat verondersteld wordt dat slachtoffers weten wanneer ze gediscrimineerd 
zijn. Dat is niet realistisch. Een sollicitant komt vrijwel nooit te weten of etniciteit de reden dat is dat hij/zij niet wordt 
uitgenodigd voor een gesprek. Werkgevers zullen dat niet als reden opgeven en doorgaans sturen zij interne mails 
niet naar de sollicitant. 

Het beperkte aantal meldingen van discriminatie is dus niet het gevolg van lage aangiftebereidheid of 
onbekendheid met procedures, maar van de verborgen aard van discriminatie zelf. De meeste gevallen van 
discriminatie blijven onopgemerkt. Ook met de mogelijkheid om zwaarder te straffen, betekent een extreem lage 
pakkans dat werkgevers weinig reden hebben hun gedrag aan te passen. 

Ten tweede: de maatregelen gericht op het vergroten van kennis en bewustzijn van discriminatie en op 
diversiteitsbeleid worden gekenmerkt door een grote mate van vrijblijvendheid. Ze zijn volledig afhankelijk van de 
'goodwill' van werkgevers, terwijl die juist de partij zijn die de minste hinder van discriminatie ondervindt. Om die 
reden valt, zonder een extra prikkel, van werkgevers weinig inspanning te verwachten, zeker in tijden van crisis. 

Ten derde: bij de onderbouwing van de acties gericht op meer onderzoek veronderstellen het kabinet en de SER 
dat we weinig weten over de mate waarin arbeidsmarktdiscriminatie voorkomt in Nederland. Dat is onjuist, althans 
voor discriminatie van allochtonen. Het kabinet stelt nu voor om door middel van onlinesollicitatieplatforms te 
achterhalen hoe werkgevers op cv's met verschillende persoonskenmerken reageren. Ook zulk onderzoek bestaat 
al. Wij voerden dat uit in 2011 en het artikel waarin we over dit onderzoek rapporteren verscheen dit jaar in Social 
Forces. Autochtone sollicitanten bleken 60 procent meer kans te hebben op een uitnodiging voor een gesprek dan 
sollicitanten met een Marokkaanse achtergrond. Bovendien bleek dat veel werkgevers niet het volledige cv van 
allochtone sollicitanten bekijken; ze haken af zodra ze een Marokkaanse naam zien. Deze resultaten onderstrepen 
eerder onderzoek van professor Frank Bovenkerk en het SCP. Het in kaart brengen van het probleem is een 
gepasseerd station. 

Wat zouden minister Asscher en het kabinet wél moeten doen om discriminatie te bestrijden? Een oplossing is 
bedrijven te stimuleren om wervingsprocessen zo in te richten dat beslissingen over wie wordt aangenomen niet 
gebaseerd zijn op stereotypen maar op individuele competenties. Het vooraf formuleren van heldere 
selectiecriteria, standaardiseren van sollicitatieprocedures en publiceren van diversiteitscijfers zou hierbij helpen. 

Een andere optie is anoniem solliciteren. Een recente, grootschalige pilot in Duitsland - waaraan bedrijven als 
Deutsche Post DHL en L'Oréal Deutschland meewerkten - stelde onomstotelijk vast: anoniem solliciteren 
vermindert de kans op ongelijke behandeling als gevolg van afkomst. In Nederland lijkt anoniem solliciteren 
onbespreekbaar. Er is nooit serieus onderzoek naar gedaan (de pilots die werden gedaan, bijvoorbeeld in 
Nijmegen, ontbrak het aan kwaliteit en reikwijdte voor solide conclusies). 

Een vaak genoemd argument tegen anoniem solliciteren is dat werkgevers in een later stadium alsnog zouden 
discrimineren. Dat gebeurt echter alleen als de belangrijkste reden voor discriminatie een sterke afkeer van 
etnische minderheden zou zijn. Dat is niet het geval. Onderzoek laat zien dat werkgevers vaak onbewust 
discrimineren, zonder dat zij de intentie hebben dat te doen. Een studie die wij in 2012 in Social Science Research 
publiceerden, bewees dat dit ook in Nederland zo is. 

Een ander argument tegen anoniem solliciteren betreft de uitvoerbaarheid. Ook dat kan niet doorslaggevend zijn nu 
veel sollicitaties via internet verlopen en het aanpassen van websites relatief eenvoudig en duurzaam is. Hoog tijd 
om maatregelen die echt werken - zoals anoniem solliciteren - serieus te onderzoeken. 
Werkgevers discrimineren onbewust, niet uit afkeer van etnische groepen 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Recruitment + Hiring (94%); Discrimination (90%); Employment Discrimination (82%); Labor Force (82%); 
Race + Ethnicity (82%); Human Resources + Personnel Management (75%); Police Forces (69%) 
 

Load-Date: May 26, 2014

 
End of Document





'Mensenhandel voor Eritrea belangrijke bron van inkomsten'
de Volkskrant
27 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Binnenland
Length: 1132 words
Byline: VAN ONZE VERSLAGGEEFSTER MARJON BOLWIJN
Body


Interview - Mirjam van Reisen 
Het regime van Eritrea perst zijn onderdanen stelselmatig af, waar ter wereld ze ook zijn. De machthebbers 
verdienen aan de vele vluchtelingen. 
De militaire machthebbers in Eritrea hebben zeer waarschijnlijk flink verdiend aan de Eritrese vluchtelingen die de 
afgelopen weken in Nederland zijn neergestreken. Van de vaak tienduizenden euro's die Eritreeërs op hun weg 
naar Europa hebben moeten betalen aan mensenhandelaren, verdwijnt een deel in de zakken van de 
machthebbers. Dit stelt Mirjam van Reisen, hoogleraar internationale verantwoordelijkheid aan de Universiteit van 
Tilburg en mensensmokkelexpert . 

Het regime van Eritrea perst zijn onderdanen stelselmatig af, waar ter wereld zij zich ook bevinden. Onderweg 
tijdens hun vlucht en als erkend asielzoeker in het Westen, waar zij met intimidaties worden gedwongen een deel 
van hun inkomen af te staan. Die 'diaspora-tax' wil minister Timmermans van Buitenlandse Zaken nu onderzoeken. 
Maar de afpersing van Eritreeërs door hun regering is veel omvangrijker dan dat, zegt Van Reisen. Wereldwijd 
betalen zij zich blauw om ontvoerde familieleden vrij te krijgen. 

Uit honderden interviews met Eritrese vluchtelingen concludeert de mensensmokkelexpert dat de militaire 
machthebbers nauw betrokken zijn bij de afpersing door criminele bendes die Eritreeërs op hun vlucht-routes 
tegenkomen. De Monitoringgroep van de Verenigde Naties constateerde drie jaar geleden ook dat 'ambtenaren, 
inclusief hoge Eritrese militairen leiding geven aan mensen- en wapenhandel via criminele bendes in Soedan en 
Egypte.' 

Welke route een vluchteling uit Eritrea ook neemt, hij ontkomt niet aan gevangenschap, marteling en afpersing, 
zegt Van Reisen. Het begint al met het betalen van steekpenningen aan militairen om de grens over te komen. De 
meesten komen terecht in vluchtelingenkampen in buurland Soedan. Die zijn geïnfiltreerd door Eritrese militairen. 

'Infiltranten kidnappen vluchtelingen en brengen hen terug naar Eritrea, waar hun gevangenschap en marteling 
wacht. De vluchtelingenorganisatie Unhcr heeft de noodklok geluid over de onveiligheid in de kampen. Ook 
worden gekidnapte vluchtelingen verkocht aan mensenhandelaren. Velen komen daarna terecht in kampen in de 
Sinaï-woestijn, waar ze worden gemarteld, verkracht en afgeperst. Wie aan ontvoering in Soedan ontkomt, probeert 
via Tsjaad en Libië naar Europa te ontkomen. Ook tijdens die route wachten gevangenschap en mishandeling door 
bendes. In alle gevallen geldt: vrijkomen kan alleen door betaling.' 

Maar een groot deel bezwijkt tijdens de soms jarenlange omzwervingen. 'Alleen de allersterksten lukt het zich te 
bevrijden van de bendes en met de gevaarlijke overtocht naar Italië te ontsnappen uit de hel.' Hoe die hel eruitziet, 
beschrijft ze in het onderzoek The human trafficking in the Sinai: refugees between life and death. 
Hoe slagen ontvoerde en berooide Eritreeërs erin zich vrij te kopen? 
'Er zijn tussenpersonen die contact leggen met familieleden of kennissen in hun geboorteland. Ook handlangers 
van het regime in landen waar vluchtelingen een veilig heenkomen hebben gevonden, zoals Nederland, persen 
familieleden af om bij te dragen aan het losgeld. Er zijn continue inzamelingen gaande in Eritrea én onder de 
Eritrese gemeenschap in landen als Nederland en Duitsland. Soms wordt de gegijzelde, nadat losgeld is betaald, 
doorverkocht en dan begint de afpersing opnieuw.' 
Hoeveel geld gaat er om in deze mensenhandel? 
'Het gaat vaak om tienduizenden dollars per persoon. Bendes in de Sinaï hebben volgens onze berekeningen op 
basis van het aantal gegijzelde vluchtelingen en het gemiddelde losgeld dat wordt betaald, de afgelopen vijf jaar 
zeker 600 miljoen dollar verdiend aan afpersing van familie en bekenden. Daar kun je nog honderdduizenden 
dollars bij optellen die vluchtelingen die via Libië naar Italië zijn ontkomen, hebben moeten betalen aan criminelen. 
De door smokkelaars georganiseerde 'veerdienst' tussen Libië en Italië is niet gratis.' 

Mensenhandel is een belangrijke inkomstenbron voor de dictatuur in Eritrea, zegt Van Reisen. De afpersing reikt tot 
in het verre buitenland, waar een vijfde van de Eritrese bevolking woont. En dan is er nog de illegale 'diaspora-tax' 
van 2 procent van het inkomen dat Eritreeërs in het buitenland maandelijks aan de ambassade moeten afdragen. 

De ambassade in Den Haag wil er niets over zeggen. Maar de voormalige ambassadeur van Eritrea in Nederland, 
Andebrhan Giorgis, bevestigt die georganiseerde afpersing. Wie niet betaalt, wordt bedreigd, evenals 
achtergebleven familieleden in het thuisland. Wie aangifte doet, 'kan van alles overkomen,' aldus Giorgis. Van 
Reisen: 'De intimidatie is een belangrijke reden waarom Eritreeërs geen aangifte durven te doen. Dit bemoeilijkt het 
onderzoek.' 
De mensenhandel bestaat al jaren. Hoe verklaart u de plots grote stroom Eritrese asielzoekers richting Europa? 
'De situatie in Eritrea is verslechterd. De kampen in Soedan geven onvoldoende bescherming. Vluchtelingen 
proberen daar dus weg te komen. Daarbij komen de chaos en onveiligheid in Libië, dat geen toevluchtsoord meer is 
voor vluchtelingen. Ook Israël is geen optie meer, want aan de grens met Egypte staat een groot hek. Over de 
Middellandse Zee naar Italië is nog de enige ontsnappingsroute . Ze wagen deze gevaarlijke overtocht omdat ze 
niets meer te verliezen hebben.' 
Gaan achter hun doorreis van Italië naar Nederland ook mensensmokkelaars schuil, zoals staatssecretaris Teeven 
van Justitie vermoedt? 
'Het lijkt mij een legitieme veronderstelling dat ook Italiaanse en Europese bendes betrokken zijn bij deze 
mensensmokkel. Italië heeft nauwe banden met zijn voormalige kolonie Eritrea.' 
Hoe dit probleem op te lossen? 
'Europa kan veel doen. Het kan een einde maken aan de afpersing van Eritrese asielzoekers door alle consulaten 
en ambassades te sluiten en Eritrese diplomaten het land uit te zetten. Ook kan de Europese Commissie de 
mensenhandel vanuit de vluchtelingenkampen in Soedan helpen voorkomen door de Unhcr te ondersteunen met 
middelen en mankracht zodat de vluchtelingen in hun eigen regio beschermd zijn. 

'Europese overheden moeten de mensensmokkelbendes ontmaskeren. Daarvoor is het belangrijk dat 
vluchtelingen hun verhaal durven vertellen. De patrouilles van de marechaussee aan de Nederlandse grens 
werken contraproductief. Dat wekt geen vertrouwen, maar angst. En angst hebben ze al genoeg gekend.' 

Angst in de Eritrese gemeenschap zal het onderzoek bemoeilijken dat minister Timmermans laat doen naar 
afpersing door de ambassade van het land. De intimidatie is grootschalig, stelt mensensmokkelexpert Mirjam van 
Reisen. Sennai, gevlucht naar Nederland, zit met 'een onzichtbare ketting' vast aan het regime. 
Europese overheden moeten de mensensmokkelbendes ontmaskeren 
 
Graphic

 
Mirjam van Reisen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%) 
 

Load-Date: May 26, 2014

 
End of Document





Wat heb je aan kennis als je niets voelt?
de Volkskrant
27 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 357 words
Byline: SASKIA HAKKAART
Body


Brief van de dag 
De klas zucht. Maandagmorgen het derde uur, maatschappijleer. Twee leerlingen houden een goed feitelijk referaat 
over de eindeloze stroom vluchtelingen naar het eiland Lampedusa. Teeven wordt geciteerd, het probleem is 
duidelijk: wat gaan we doen tegen de enorme toename van asielzoekers uit Eritrea en Syrië. De centrale vraag: 
Hoe kunnen we die toename keren? 

Mijn leerlingen wordt gevraagd naar hun visie op dit probleem. Weinig reacties. Passiviteit alom! Opeens brand ik 
los: '400 mensen riskeren hun leven om in een gammel bootje Europa te bereiken, velen redden het niet. Mensen, 
die maar één doel voor ogen hebben: een veiliger, beter leven dan ze hadden. Met als inzet: hun leven. Geluk zou 
niet gekoppeld mogen zijn aan de plek waar je geboren wordt. En jullie zijn te lamlendig om er iets van te vinden, 
het debat aan te gaan.' 

Ik praat te hard, te geëmotioneerd. De klas lacht besmuikt. 'Waarom gaat ze ineens zo los?' zie ik ze denken. 
'Jongens, het gaat niet alleen om fucking kennis', hoor ik mezelf zeggen, 'maar ook om voelen. Wat heb je aan 
kennis als je niets voelt?' 

De bel gaat, de klas druipt af. 

Op de fiets naar huis denk ik terug aan dit voorval. Ik denk aan mijn leerlingen, mijn fantastisch talentvolle maar 
soms zo lethargische leerlingen. Ik kan het ze niet kwalijk nemen. Elke dag krijgen ze problemen voorgeschoteld, 
zelden worden er positieve oplossingen geboden. Ik denk aan Teeven, Rutte, Wilders. Zijn zij positieve rolmodellen 
voor mijn leerlingen? Ik denk het niet. Hoe mooi zou het zijn als Teeven zou zeggen: 'Toename van vluchtelingen 
is het issue niet, maar dat duizenden mensen elke dag weer hun leven in de waagschaal leggen om het rijke 
Europa te bereiken, dát is het issue!' 

Als ik thuiskom, hoor ik hard uit de kamer van mijn zoon Happy van Pharrell Williams. 'Clap along if you feel like 
happiness is the truth!' 

Beste meneer Teeven, gelukkig is het maar een liedje. Maar sommige mensen geloven erin. Zoals die vele 
vluchtelingen in brakke bootjes en die zes Iraanse jongeren dansend op de daken van Teheran (Ten eerste, 22 
mei). 

Saskia Hakkaart, Leiderdorp docente maatschappijleer 
 
Graphic

 
Italiaanse militairen met een geredde jonge bootvluchteling, oktober 2013.
Foto Giuseppe Lami / EPA
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Educational Institution Employees (94%); Teaching + Teachers (93%); Primary + Secondary Education 
(76%); Refugees (68%); Children (62%) 
 

Industry: Educational Services (68%) 
 

Load-Date: May 26, 2014

 
End of Document





Wilders' nummer 4
de Volkskrant
27 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Uitgelicht
Length: 2501 words
Byline: DOOR TOINE HEIJMANS
Body


Arabist Hans Jansen gaat alsnog voor de PVV Europa in. Hij stond vierde op de lijst. Hoe een linkse student kan 
eindigen als een radicaal-rechtse politicus. 'Hans ziet in Geert de enige echte vrijheidsstrijder.' 
Veel vrienden is Hans Jansen kwijtgeraakt, maar niet Hillie Molenaar. 1980: ze is in Egypte voor een documentaire 
over vrouwenemancipatie en treft op het Nederlands Instituut in Caïro de directeur, Hans Jansen. 'Ik was voor hem 
gewaarschuwd door een paar feministische dames, kijk maar uit, zeiden ze. Maar ik moest zo vreselijk met hem 
lachen. Ik vond hem enig. Hij was zo heerlijk niet politiek correct - dat ben ik ook nooit geweest.' 

Vervolgens belandt ze met hem in een spionageverhaal. Molenaar filmt op het platteland, wordt gearresteerd en 
opgebracht naar Caïro. Vlak bij de Nederlandse ambassade springt ze uit de politieauto. 'Hans rende naar buiten 
en heeft me losgepraat. Daar ontstaat vriendschap.' 

En die laat ze niet los, niet toen hij 'radicaliseerde' en ook niet nu Hans Jansen de politiek in gaat, als Europees 
kandidaat voor de PVV. 'Ik heb gezegd: Hans, dat is toch niks voor jou? Dat is verschrikkelijk. Maar ik blijf liever 
met iemand in gesprek dan dat ik hem de oorlog verklaar. Iemand die me dierbaar is.' 

Ze vraagt zich wel af wat velen zich afvragen: hoe kan een man beginnen als linkse student en eindigen als 
radicaal-rechtse politicus? Hoe kan die man met zijn enorme talent en intellect, zijn scherpe, dwarse humor en 
afkeer van doctrines, zo bitter zijn geworden? 

'Ik gun het hem niet', zegt Molenaar. 'Dat hij daar in Brussel terechtkomt, op die manier. Hij is in de zeventig, zeg. 
Ga iets leuks doen, zou ik zeggen.' 

--- 

Hans Jansen (1942) stamt uit het linkse oproer van de jaren zestig. Hij is in Amsterdam geboren en gaat er ook 
studeren: eerst theologie, daarna Arabisch en Semitische talen. Komt uit een protestants gezin. Religie zal zijn hele 
leven bepalend blijven: hij bekeert zich in 1988 plotseling tot het katholicisme en houdt zich fanatiek bezig met de 
islam. Caïro is een van de epicentra in zijn leven. Hij komt er als student en woont er een paar jaar. Daar is hij, zegt 
een vakgenoot, 'geloof ik ook zijn illusies verloren'. 

Oud en diep was de vriendschap met journalist Bert Vuijsje, die nog steeds vlak bij hem woont in Amsterdam-Zuid, 
maar hem niet meer ziet. Ze ontmoeten elkaar in 1959 bij de socialistische studentenvereniging Politeia. Ze delen 
hetzelfde dispuut: Ping Wong. Ze nemen deel aan de eerste jeugd-Verenigde Naties, in 1961. Samen in de 
delegatie van de Verenigde Arabische Republiek - zonnebrillen op, ze maken er een showtje van. Zodra 'Israël' het 
woord krijgt, verlaten ze de zaal: alles in stijl. Vuijsje herinnert zich de jonge Hans als een 'geestige, aardige vent 
die heel behoorlijk cello speelde'. 

Hij regelt dat Jansen gaat schrijven voor de Haagse Post. Nadat ze allebei waren gescheiden van hun vrouw, 
vieren ze een tijdlang hun herboren vrijgezellenbestaan in het Groningse nachtleven. Jansen doceert er aan de 
universiteit en heeft aan de Grote Markt een flat met uitzicht op de studentencafés waar hij de dichter Jean Pierre 
Rawie ontmoet. 'Met Hans Jansen ben ik in de jaren zeventig zeer bevriend geweest; een tijdlang zocht hij mij en ik 
hem dagelijks op, en dronken wij door tot in de kleine uurtjes', mailt Rawie. 'Het manuscript van mijn eerste bundel 
is door hem kordaat in een grootmoedig gefrankeerde enveloppe gestopt en naar uitgever Thomas Rap gezonden, 
voorwaar met alle gevolgen van dien.' 

Hij mailt ook: 'Op een gegeven moment zijn wij elkaar goeddeels uit het oog verloren (ik herinner me vaag dat 
vrouwengeschiedenissen daar een rol in speelden), en is hij steeds meer geradicaliseerd. Daar voel ik me 
enigszins schuldig over.' 

Ook in zijn persoonlijke leven helt Hans Jansen eerst over naar de linkerkant. Hij trouwt Eva, de dochter van 
verzetsstrijder, communist en politicus Joop van Santen. Ze adopteren samen een zoon, die na hun scheiding in de 
weekenden naar Groningen wordt overgevlogen. Eva zet hem af bij de gate op Schiphol, Hans vangt hem op in 
Eelde. Vervolgens trouwt hij Annemie van der Putten, een lerares klassieke talen met wie hij in Zwolle gaat wonen. 
Ze krijgen drie kinderen. Annemie, zeggen vrienden, heeft het talent om Hans met veel geduld van de meest 
drastische uitspraken en denkbeelden weg te houden. Ook dat huwelijk loopt spaak. 

Waarom zijn vrienden houden van Hans Jansen: zijn 'understatement'. Scherpte, intelligentie, tegendraadse humor: 
'ironische distantie'. Zijn bekering tot het katholicisme? 'Reviaans', denken de collega's in het kleine wereldje van de 
Nederlandse arabisten. Ze maken er grappen over, totdat ze duidelijk wordt dat het hem ernst is. 

Als arabist werkt hij zich een slag in de rondte, aan de universiteiten van Leiden en Groningen, in Caïro en later in 
Utrecht. Hij werkt ook als tolk, bijvoorbeeld voor het Rode Kruis in Irak. Hillie Molenaar: 'Af en toe ging hij 
undercover. Het is een spannende man, hoor!' Tijdens een Palestijnse gijzelingsactie in de gevangenis van 
Scheveningen, 1974, is hij de link tussen de gijzelaars en het crisisteam. De actie duurt 106 uur. Ook dat is een 
ervaring die hem tekent. 

Wanneer komt Geert Wilders in het leven van Hans Jansen? 

In 2007, misschien zelfs al eerder, zeggen PVV'ers. Lang en intensief genoeg in elk geval, om niet op te kijken van 
zijn kandidaatstelling voor het Europees Parlement. 

Hans Jansen maakt geen deel uit van de partij, behoort ook niet tot Wilders' hofhouding, maar is jarenlang een 
'adviseur', een 'praatpaal', zeggen partijgenoten, en in die zin belangrijk voor de 'weinig koranvaste' Wilders. Af en 
toe staan de bewakers voor zijn deur, dan weten de buren: Wilders op bezoek. 'Hans ziet in Geert de enige echte 
vrijheidsstrijder', zegt Bert Vuijsje, 'hij vindt het een nuttige man.' 

Hij is niet alleen adviseur-op-afroep voor de partijleider, maar ook voor andere PVV'ers. Europarlementariërs Lucas 
Hartong en Laurence Stassen komen geregeld bij hem thuis, als ze een rapport schrijven over geweld tegen 
moslimvrouwen. 'Hij las mee', zegt Hartong. 'We schreven bijvoorbeeld over eerwraak en vroegen hem dan: klopt 
dat? Hij deed dat geheel onbezoldigd. Het is een prettige persoonlijkheid met een brede kennis.' 

Op dezelfde manier adviseert hij bij de totstandkoming van Fitna, de anti-islamfilm van Wilders waarvoor in 2008 de 
halve wereld even de adem inhoudt. Jansen helpt met het selec-teren van verzen uit de Koran en vertaalt ze ('hij 
dikte ze soms wat aan omdat Geert ze wat te mild vond', zegt iemand die erbij was). Collega-arabist Fred 
Leemhuis: 'Fitna is typisch Hans Jansen. De manier waarop hij dingen uit de context haalt of dingen weglaat. Dat 
herkenden we meteen.' 

De band wordt sterker tijdens de rechtszaak tegen Wilders in 2010 en 2011, wegens haatzaaien en discriminatie. 
Jansen is de gedroomde getuige-deskundige: een gevestigd wetenschapper die het opneemt voor een politicus in 
het nauw. Het proces krijgt dankzij Jansen een bizarre wending: hij beschuldigt raadsheer Tom Schalken van een 
poging tot beïnvloeding tijdens een etentje. Dat zet alles op zijn kop, de rechtbank wordt gewraakt en zijn oude 
kennis Bertus Hendriks moet opdraven als getuige tijdens een bijna surreëele zittingsdag. 

Hendriks kent Jansen sinds 1961. Ze zijn vakgenoten, waren samen actief in de roemruchte, linkse 
studentenvakbond ASVA en wonen nu in dezelfde straat. Maar ook hun verhouding staat onder druk: Hendriks kan 
zijn woede in de rechtszaal nauwelijks de baas, als Jansen de zaak-Wilders vergelijkt met de showprocessen in de 
Sovjet-Unie. Het is paranoia, zegt hij bij die gelegenheid, een woord dat vaker opduikt als bekenden over hem 
praten. 

Dat is ook het moment waarop Bert Vuijsje zijn vriend 'definitief afschrijft'. De vergelijking met showprocessen vindt 
hij een 'schaamteloze absurditeit'. 

Jean Pierre Rawie: 'Hans is buitengewoon slim, en de overtuiging dat de Halve Maan onze erfvijand is, koesterde 
hij al vroeg. Dat iemand van linkse idealist naar uiterst rechts opschuift in de loop der tijd, is niet ongewoon, dat 
heeft Fortuyn ook gedaan.' 

--- 

Het is 1967, en Hans Jansen verliest zijn geloof in 'alles wat politiek correct was'. Hij is in Suez en de Vijfdaagse 
Oorlog tussen Egypte en Israël begint. Hij is 24. 'In de verte klonken dreun- en plofgeluiden die nog het meest op 
onweer leken', schrijft hij daar later zelf over in zijn kenmerkende, jongensboekachtige Hans Jansenstijl. 'Een en 
ander veroorzaakte lichte trillingen in de ochtendkoffie. Het leek me geen uitgemaakte zaak dat ik de avond zou 
halen.' 

Zijn analyse, toen al: de islam is sterker dan ooit. Het Arabisch socialisme van de Egyptische president Nasser, 
waar iedereen zo in geloofde, hij ook, 'was niets dan bullshit'. Egypte? Een islamitische, militaire dictatuur. 

Hij keert terug in Nederland, en begrijpt dat ze er daar niets van begrijpen. Geeft een interview aan Bert Vuijsje in 
Het Parool waarin hij dat vertelt, en haalt zich de woede op de hals van de 'opinion chique'. 'Mijn opleiding tot 
onherstelbaar politiek incorrect element was nu toch echt wel compleet', schrijft hij. Hij was, kortom, een 'incorrecte 
Arabist' geworden - lang voor Geert Wilders, en lang voor de moord op zijn vriend Theo van Gogh. 

Hij presteert het nodige: moderniseert de Nederlandse koranvertaling, schrijft een boek over de islamitische jihad 
(The Neglected Duty) dat in 1986 in Amerika verschijnt. Geen van de andere arabisten doet hem dat na. Hij lijkt 
voorbestemd de Leidse hoogleraar Jan Brugman op te volgen, maar wordt gepasseerd. En nog een keer. En nog 
een keer. Ze vinden hem te wild, te provocatief. Hij voelt zich miskend. 

Bert Vuijsje: 'De kritiek kwam van mensen die al zestien jaar met hun proefschrift bezig waren. Hij is tegengewerkt 
door collega's die niet in zijn schaduw konden staan - universitaire kleingeesterij. Hij is een verspild talent.' 

Wat ze hem kwalijk nemen, is zijn essentialisme: Jansen gebruikt de taal van de Koran om het gedrag van moslims 
te verklaren. 'Quod non', zegt de Groningse emeritus hoogleraar en koranvertaler Fred Leemhuis: 'Iedereen die een 
beetje rondloopt in de islamitische wereld weet dat het anders is.' Ze waren goede collega's. 'Hij was een goede 
wetenschapper. En daar is alles mee gezegd. Wat hij nu publiceert zijn pamfletten; het is schrijverij waarvan hij 
weet dat het allemaal onwaar is.' 

Toch is Jansen gematigd over de islam, die hij in 1998 'een heel aantrekkelijke en krachtige cultuur' noemt, in een 
interview in de Volkskrant. Het afhakken van handen? 'Dat zijn excessen.' In 2001, net na de aanslagen in New 
York en Washington D.C., verdedigt hij op televisie nog het standpunt dat moslims in Nederland zoiets nooit zullen 
doen. Nog geen decennium later voorspelt hij tijdens de boekpresentatie van PVV-ideoloog Martin Bosma 'rivieren 
van bloed', als gevolg van de immigratie. Zijn boek Islam voor varkens, apen, ezels en andere beesten (2008) is 
een harde afrekening met de religie die hij decennialang waardeerde. 

Hij is definitief de incorrecte arabist geworden. 

Daniel Pipes, de conservatieve Amerikaanse Midden-Oostendeskundige met wie hij goed overweg kan en die 
Geert Wilders steunde met een donatie van meer dan 100 duizend dollar: 'Ik bewonder prof. Jansen om zijn moed 
in te gaan tegen de overweldigende consensus in de opvattingen over de islam. De Midden-Oostenstudies worden 
helaas gedomineerd door krabbelaars, apologeten en ideologen.' 

Het zou een zin van Hans Jansen zelf kunnen zijn, over zijn vakgenoten in Nederland. Hij haat ze - niet persoonlijk, 
maar wel om hun meegaandheid en softheid en de manier waarop ze zijn carrière hebben dwarsgezeten. Toen 
Jansen uiteindelijk in 2003 buitengewoon hoogleraar werd in Utrecht, voelde dat als een troostprijs, maar was hij 
toch enthousiast: eindelijk een vorm van respect. 

--- 

Er is ook angst. 

Als universitair docent krijgt Jansen steeds vaker met allochtone studenten te maken, van wie er een aantal 
radicale trekken heeft. Aanvankelijk heeft hij de neiging het te relativeren, maar gaandeweg komt hij tot de 
conclusie dat het ernstig is. 

Tegelijk trekt hij op met Theo van Gogh: ze drinken samen en gaan duur uit eten. 'Theo vond hem leuk en 
verfrissend', zegt Gijs van de Westelaken, filmproducent en goede vriend van Van Gogh. Jansen leert Ayaan Hirsi 
Ali kennen en schrijft soms mee aan haar toespraken. 'Ik denk', zegt Hillie Molenaar, 'dat Theo's dood Hans 
verschrikkelijk heeft aangegrepen. Hij was bij de processen na de moord op Sadat. Hij heeft de opkomst van het 
fundamentalisme meegemaakt en ervoor gewaarschuwd, en daarin kreeg hij geen ongelijk. De moord op Theo van 
Gogh was voor hem een sleutelmoment.' 

Het maakt hem razend en wanhopig en angstig en vatbaar voor paranoia, zeggen sommigen. Tijdens de crematie 
valt hij plotseling fel, geëmotioneerd en agressief uit naar een linkse politicus die ook is uitgenodigd: links had Theo 
vermoord, zei hij. 'Zo zag hij de wereld kennelijk.' Hij is bang. Het naambordje bij zijn voordeur is soms weg en 
soms hangt er ineens een bordje met een andere naam. In Zwolle had hij zijn naam nog in het Arabisch naast de 
deur hangen. 

Razend en wanhopig is hij ook als media begin 2007 melden dat zijn zoon, cabaretier Ewout Jansen, wordt 
bedreigd vanwege grappen die hij maakte over de islam. Dat is niet zo, blijkt uit een reconstructie in NRC 
Handelsblad, maar voor Jansen is de maat vol. 'Daar is hij enorm van geradicaliseerd', zegt Van de Westelaken. 
'Hij heeft me er ook over gebeld. Het werd voor hem veel groter dan het was. Hij is vader. Het kwam te dichtbij.' 

Hij is veel weg, in Thailand en in Californië, in de kringen van de felle islamcriticus Robert Spencer. Het is geen 
intelligent provoceren meer wat Hans Jansen doet, het is hem ernst geworden. Bert Vuijsje: 'Hij begon over een 
islamitische machtsovername. En als je bezwaren tegen Wilders had, zei hij: de tegenpartij is veel erger.' 

--- 

Hillie Molenaar dacht dat Hans Jansen voor de rust had gekozen. Hij maakte weer muziek. Zijn cello werd weer 
belangrijk. Hij was 'zeer vreedzaam', de laatste tijd en gelukkig met zijn hervonden vriendin Loekie, die stamt uit zijn 
Groningse tijd. Dat hij alsnog politicus wil worden, is voor veel oude bekenden een toegift die ze niet hadden 
verwacht. 

De vrijdenker Hans Jansen bij een partij met één lid, voor wie kadaverdiscipline in de fractie van levensbelang is. 

'Ik ben ervaringsdeskundige in de politiek', zegt Hillie Molenaar, die Tweede Kamerlid was voor de PvdA. 'Ik weet 
een beetje in wat voor molen hij terechtkomt. Dat gun ik hem niet. Als Hans zich de komende jaren aan de 
fractiediscipline gaat houden, is Hans Hans niet meer.' 

--- 

Hans Jansen is gevraagd om mee te werken aan dit artikel, en aangeboden het vooraf te lezen. Daar zag hij per e-
mail van af. 'Ach, hoe meer feitelijke onjuistheden, hoe zekerder de intimi van de geprofileerde weten dat de rest 
ook wel niet zal kloppen. Ik ben voorlopig buiten Nederland.' 
'Tegendraads 
Intelligent 
Reviaans 
Talentvol 
Bitter 
Paranoïde' 
 
Graphic

 
Hans Jansen.
Foto Marco Okhuizen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Religion + Spirituality (94%); Muslims + Islam (87%); Criminal Law (84%); Law Courts + Tribunals (78%); 
Judges (78%); Trial + Procedure (78%); Freedom Of Expression (67%) 
 

Load-Date: May 26, 2014

 
End of Document





'Ik weet wat onderdrukking is'
de Volkskrant
27 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 20
Length: 521 words
Body


Ilias Mahtab (26) Helpt met zijn stichting Keihan Afghaanse medicijnenstudenten 
'Het is zo'n kleine moeite elkaar te helpen. Ik begrijp niet dat jonge mensen zo onverschillig kunnen zijn. De 
problemen in Afghanistan of in de rest van de wereld zijn een ver-van-mijn-bedshow voor ze. Ze zijn bezig met 
zichzelf; hun carrière of hun eigen wereldje. Ze kijken liever weg dan dat ze hun de hand reiken. 

'Voor mij is het vanzelfsprekend om me in te zetten voor anderen. Ik ben zelf uit Afghanistan gevlucht op mijn 11de. 
Ik weet hoe het daar is, wat het is om in onderdrukking en armoede te leven of om mensen om je heen te zien 
doodgaan. Als immigrant denk je altijd in mogelijkheden; wat kun je doen om de situatie te verbeteren? Zo 
ontstond in 2005 het idee voor onze stichting Keihan. 

'Ons doel was tweeledig: een steentje bijdragen aan de wederopbouw van Afghanistan en Afghanen hier in 
Nederland helpen bij hun integratie. We begonnen met het sturen van medische benodigdheden en we haalden 
drie artsen hier naartoe om een paar weken stoomcursussen te krijgen op het gebied van praktijkonderwijs. 
Sindsdien komen elk jaar vijf studenten naar de Universiteit Leiden voor bijscholing, ook meisjes. Dat zijn personen 
die we zelf hebben geselecteerd, niet de dochter van een warlord of expat of zo. 

'Deze studenten krijgen doorgaans een cultuurschok. In Afghanistan draait alles om geld en connecties. Ze konden 
niet geloven dat wij dit vrijwillig deden, maar toen eenmaal het kwartje was gevallen, konden ze hun geluk niet op. 
Nu nemen ze hun praktische kennis mee terug naar de Universiteit van Kabul en inspireren weer nieuwe studenten. 
We hebben met hulp van Cordaid een anatoom opgeleid en nu kunnen studenten in Kabul voor het eerst 
anatomische les krijgen. En we hebben bereikt dat er een mediatheek is, zodat studenten hun kennis op peil 
kunnen houden. Hetzelfde wil ik gaan doen voor rechtenstudenten. 

'Mensen zeggen weleens tegen me dat wat ik doe een druppel op een gloeiende plaat is, maar dat is niet zo. Die 
druppels vormen uiteindelijk stenen die zich aan elkaar rijgen. In Afghanistan is bijna 70 procent van de bevolking 
onder de 25 jaar. Wil je iets veranderen in dat land, dan moet het vanuit de jongeren zelf komen. Met onderwijs 
bied je jongeren perspectief en dan zijn ze niet meer vatbaar voor de woorden van een extremist met een baard.' 
100 jaar Cordaid 
Cordaid, een van de grootste ontwikkelingsorganisaties van Nederland, viert dit jaar haar 100-jarig bestaan. De 
organisatie begon in 1914 met de huisvesting van vluchtelingen uit België. In Leiden werd daartoe het Rooms 
Katholieke Huisvestingscomité opgericht. Het comité ging over in Mensen in Nood, dat in 2000 met Memisa en 
Bilance tot Cordaid fuseerde. 

Naar schatting 5,8 miljoen Nederlanders verrichten vrijwilligerswerk; op de sportvereniging, in het 
verzorgingstehuis, op school of op eigen initiatief. Gemiddeld besteden ze hier 5 uur per week aan. Het aantal 
vrijwilligers zal volgens het Sociaal Cultureel Planbureau ondanks de ontkerkelijking op peil blijven, omdat er meer 
druk komt op burgers vanuit gemeenten om vrijwilligerswerk te doen. 
 
Graphic

 
Ilias Mahtab
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Volunteers (94%); Teaching + Teachers (89%); Children (69%); Colleges + Universities (68%); Refugees 
(65%) 
 

Industry: Educational Services (89%) 
 

Load-Date: May 26, 2014

 
End of Document





Ook ver van de dictatuur niet echt vrij
de Volkskrant
27 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Binnenland; Blz. 11
Length: 801 words
Byline: VAN ONZE VERSLAGGEEFSTER CHARLOTTE HUISMAN
Body


Reportage Gevlucht uit de hel 
Eritreeër Sennai is sinds 2003 in Nederland. Hij kan zijn familie niet meer opzoeken, want hij staat op een zwarte 
lijst van de Eritrese overheid. 
De zeldzame keren dat Sennai vanuit Capelle aan den IJssel naar zijn ouders in Eritrea belt, zijn de gesprekken 
vlak. 'Hoe is het weer bij jullie?', vraag ik. Vervolgens informeert mijn vader naar het weer in Nederland.' 

Ze zijn er zeker van dat de Eritrese overheid meeluistert. Eén fout woord - bijvoorbeeld een kritische noot over het 
Oost-Afrikaanse land - en zijn familie kan ernstige problemen krijgen. Hij vreest de Eritrese overheid, die hij ook in 
Nederland voelt meekijken. Toch wil hij op de foto. 'Om de tegenstanders van het regime in Nederland een gezicht 
te geven.' 

Sennai, een rustige en welbespraakte Eritrese vluchteling van eind 20, is blij dat minister Timmermans van 
Buitenlandse Zaken onderzoek laat doen naar de gedwongen afdracht van Eritreeërs in Nederland aan het door 
hen gehate regime. Hij hoopt wel dat de onderzoekers 'goed onder de oppervlakte kijken, naar het hele proces van 
spionage en intimidatie vanuit de ambassade'. 

In zijn sober ingerichte portiekwoning in een oer-Hollandse buitenwijk serveert Sennai thee met cake. Als tiener, 
tijdens de beruchte dienstplicht in Eritrea, was hij getuige van martelingen. Mensensmokkelaars brachten hem met 
de auto naar Soedan. Daar kon hij niet aarden, vertelt hij. In 2003 belandde hij in Amsterdam. In 2007 viel de 
beslissing dat hij in Nederland mocht blijven. 

Sennai maakte in Nederland zijn opleiding tot elektriciën af en is sindsdien aan het werk. Daarnaast heeft hij een 
helder doel: democratie in Eritrea, naar Nederlands voorbeeld. Lyrisch is hij over de Nederlandse politiek. 'Mensen 
zijn hier vrij te zeggen wat ze willen. Afwijkende meningen worden getolereerd, prachtig. Zoiets had ik me niet 
kunnen voorstellen in Eritrea.' 

Ook ver van de Eritrese dictatuur voelt Sennai zich niet volledig vrij. Met een 'onzichtbare ketting' is hij geketend 
aan het regime waarvoor hij vluchtte. De 'spionnen van de ambassade' geven volgens hem alle informatie door aan 
Eritrea. 'De Eritrese ambassade is er niet voor ons, maar voor de overheid daar. Via hun kanalen krijgen actieve 
Eritreeërs in Nederland te horen: kijk uit met wat je doet. Ook ik sta op een zwarte lijst, en kan daarom nooit meer 
mijn familie opzoeken.' 

Andere Eritreeërs in Nederland vertellen vergelijkbare verhalen over 'de lange arm' van de ambassade. Als mensen 
er noodgedwongen heengaan, bijvoorbeeld voor papieren voor hun verblijfsvergunning, moeten ze een formulier 
invullen met al hun persoonlijke gegevens. Het is een schuldbekentenis dat ze de dienstplicht hebben ontlopen en 
daarvoor straf verdienen. Vanaf dat moment moeten ze 2 procent van hun inkomen aan de Eritrese staat afdragen. 

Ook degenen die via deze weg toestemming krijgen om hun thuisland te bezoeken, zijn niet veilig, vertelt Sennai. 
Hij kent het verhaal van een in Nederland wonende vluchteling die zich in een café in Eritrea net iets te kritisch 
uitliet en vervolgens een jaar de gevangenis in moest. 

Slechts een paar honderd van de ongeveer veertienduizend Eritreeërs in Nederland durven zich zo duidelijk uit te 
spreken als hij, zegt Sennai. 'Een even zo bescheiden minderheid roept om het hardst dat het zo slecht niet is in 
Eritrea; zij zijn verbonden met de ambassade.' De rest is te benoemen als 'de zwijgende meerderheid'. 'Die houden 
zich zo rustig mogelijk om problemen te voorkomen.' 

Hoe diep deze angst zit, blijkt ook tijdens een aantal andere gesprekken met Eritreërs in Nederland. Een 23-jarige 
vrouw vertelt hoe zij en haar buurvrouw jarenlang gevangen zaten omdat zij betrapt waren tijdens het bidden. Er 
was nauwelijks te eten, ze werd mishandeld en misbruikt. Voor het minste geringste kunnen mensen er in een van 
de vele gevangenissen terecht komen, vertelt ook een 33-jarige man. 

'Wie weg kan uit die hel, zal weggaan', zegt Sennai. Via Facebook houdt hij contact met andere activistische 
landgenoten in onder meer de VS, Groot-Brittannië en Zweden voor internationale campagnes als 'Stop Slavery': 
tegen de langdurige dienstplicht in Eritrea. Hij laat de posters zien. 'Je gaat in dienst en komt er nooit uit. Je werkt 
er je hele leven voor niets.' 

Ook proberen Sennai en zijn vrienden de honderden nieuwkomers uit Eritrea te helpen die deze weken in 
Nederland zijn aangekomen. Onder hen bijvoorbeeld het complete Eritrese nationale voetbalelftal. 'Ik hoop dat de 
Nederlandse overheid haar goede hart toont voor deze jonge mensen, die hier met de beste intenties komen.' 

Het contrast tussen zijn leven daar en dat nu in Nederland is enorm, erkent Sennai. 'Ik voel me vaak schuldig 
tegenover hen die nog in de dictatuur leven.' 
Sennais doel: democratie in Eritrea, naar Nederlands model 
 
Graphic

 
Sennai is bang voor de Eritrese overheid, die hij ook in Nederland voelt meekijken. Maar hij gaat toch op de foto, 
'om de tegenstanders van het regime een gezicht te geven'.
Foto Julius Schrank
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); International Relations (87%); State Departments + Foreign Services (69%); Human 
Rights (61%) 
 

Load-Date: May 26, 2014

 
End of Document





Anti-Europa
de Volkskrant
27 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 568 words
Byline: BERT WAGENDORP
Body


Column Bert Wagendorp 
De openingskop van de Volkskrant luidde gisteren 'Anti-Europa grote winnaar'. Ter illustratie stonden daar vijf 
portretten onder van anti-Europeanen die hadden gewonnen bij de verkiezingen voor het Europees Parlement, de 
leiders van de FPÖ (Oos), AfD (Dui), FN (Fra), UKIP (UK) en DF (Den) - met de Française Marine Le Pen als 
stralend middelpunt met een rood jasje aan. 

Dat de Duitser Lucke van Alternative für Deutschland er ook bij stond, was niet geheel terecht. Zijn partij is niet 
tegen de EU en zelfs niet tegen Europese eenwording, maar tegen de euro. Maar het is nu eenmaal een gevarieerd 
en divers gezelschap dat zich kritisch uitlaat over Brussel. 

Volgens de optelsom van onze man in Brussel Marc Pee-perkorn bezet het eurosceptische sentiment in het 
parlement straks 215 van de 751 zetels. De rest van de zetels wordt ingenomen door meer of minder pro-Europese 
parlementariërs. De eindstand is dus (voorlopig) 536-215: wie is er dan de grote winnaar? 

Toen Ajax dit jaar met minder voorsprong op de nummer twee dan vorig jaar kampioen werd, was niet de nummer 
twee de grote winnaar, maar Ajax. Zo werkt het dus niet in de politiek. Laat je de analyse van de eindstand in de 
eredivisie over aan politieke duiders, dan was Feyenoord dit jaar de grote winnaar van de competitie. 

En wie zijn die zogenaamde overwinnaars eigenlijk? In de eerste plaats kunnen de eurosceptische zetels worden 
onderverdeeld in gematigd sceptisch en fel tegen. Onder de gematigde sceptici worden bijvoorbeeld ook de twee 
parlementariërs van CU en SGP gerekend, alleszins redelijke mannen die tegen een Europese superstaat zijn, 
maar van wie ze verder in Brussel weinig hebben te vrezen. 

Dat geldt ook voor de SP. Daar trokken ze in de campagne flink van leer tegen de EU. Maar als puntje bij paaltje 
komt, heeft de partij zoveel agendapunten waarvoor een sterk Europa nodig is dat je de jongens van de 
socialistische internationale gewoon als pro-Europees mag zien. 

De partijen die de EU het liefst meteen kapot willen maken hebben samen ongeveer 120 zetels. Hun motieven 
verschillen sterk, sommige zijn extreem-links, andere extreem-rechts. Een krachtige samenwerking bij het opblazen 
van de unie zit er dus niet in. Zelfs de partijen op de rechtervleugel verschillen te sterk van opvattingen om 
gezamenlijk te kunnen optrekken. De twee grootste, UKIP en Front National, weigeren één fractie te vormen. 

Partijen als FN, FPÖ, DF en PVV zijn bovendien meer anti-islam en anti-immigratie dan anti-Europa, dus 
misschien had dát de kop in de krant moeten zijn. 

We hebben de eurocrisis achter de rug, de omstreden overdracht van nationale soevereiniteit aan Brussel, de 
miljardenleningen aan de knoflooklanden. De economie stagneerde en de werkloosheid is hoog. Én we hebben in 
heel Europa jarenlang álle problemen toegeschreven aan de EU. 

Dan uitkomen op een bont clubje van 120 EU-haters: is dat een 'aardbeving' (BBC)? Is dat de anti-stem die Europa 
'raakt in het hart' (NRC Handelsblad)? Is dat 'Europa rechtsaf' (De Telegraaf), 'Front National zet Europa op z'n kop' 
(Trouw)? 

Dacht het niet. 

Kop Dagblad v/h Noorden: 'Christen-democraten grootste'. 

Was ik anti-EU, dan zou ik na deze uitslag uitermate teleurgesteld zijn en de strijd opgeven. Zelfs in het zwaar door 
de EU getroffen Italië viel het knap tegen, met de anti-stem. 

Anti-Europa is de grote verliezer. 
536-215: wie is er dan de grote winnaar? 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); European Union Regulation + Policy (69%) 
 

Load-Date: May 26, 2014

 
End of Document





EU-leiders buigen niet voor opstand
de Volkskrant
27 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 820 words
Byline: DOOR MARC PEEPERKORN
Body


Europese verkiezingen Is de tijd rijp voor een nieuw Europa? Analyse Nieuwe verhoudingen 
Miljoenen Europeanen negeerden de verkiezingen. Toch lieten de eurosceptici krachtig van zich horen. Gaat er 
wezenlijk iets veranderen na de winst van het Franse Front National en de Britse UKIP? 
Er was pijnlijk crisisberaad maandag voor de Franse president Hollande, de Britse premier Cameron en hun 
Griekse collega Samaras. Enkele uren eerder waren de drie genadeloos afgestraft bij de Europese verkiezingen die 
een afgetekende overwinning lieten zien voor anti-Europese en eurosceptische partijen als Front National, UKIP en 
Syriza. Kunnen de Europese leiders deze kiezersboodschap vanavond negeren als ze in Brussel bijeenkomen om 
de verkiezingsuitslag te bespreken? 

Uitbundig zal de stemming tijdens het premiersdiner niet zijn. Natuurlijk zullen ze benadrukken dat de pro-Europese 
partijen nog steeds 70 procent van de zetels in het Europees Parlement bezetten. Maar Hollande, Cameron en 
Samaras staan thuis onder zware druk. En al heeft de winst van UKIP, Front National en Syriza maar ten dele met 
de EU te maken, Brussel zal zeker als zondebok fungeren. 'De boodschap is binnengekomen en begrepen', aldus 
Cameron. 

Wat de drie verslagenen goed uitkomt, is dat de premiers vanavond de beleidsprioriteiten voor de nieuwe Europese 
Commissie bespreken. Dat biedt Cameron een uitgelezen kans te pleiten voor beperking van het vrij verkeer van 
de werknemers om UKIP de wind uit de zeilen te nemen. Samaras zal in een emotioneel betoog aankondigen dat 
na zijn land nu ook zijn regering kapot is bezuinigd, kortom dat de recent in Brussel aangescherpte 
begrotingsdiscipline weer een tandje minder moet. Hollande kan zich vervolgens bij beide voorgaande sprekers 
aansluiten: minder immigratie, minder saneren, meer banen, zeg maar wat Front National tijdens de campagne 
riep. 

Ze vinden zonder meer een gewillig oor bij de Spaanse premier Rajoy en de Italiaanse leider Renzi maar niet bij 
bondskanselier Merkel. Die noemt de eurosceptische revolte weliswaar 'opmerkelijk en zorgelijk' maar is geenszins 
van plan het EU-beleid over een andere boeg te gooien. Merkels CDU hield het verkiezingsverlies juist beperkt 
dankzij het door Duitsland (en Nederland) aan de eurozone opgelegde strikte begrotingsbeleid in de eurozone. En 
premier Rutte heeft weer een ander verlanglijstje in zijn binnenzak: met plannen voor verdere liberalisering en meer 
handelsakkoorden. 

De leiders zullen ongetwijfeld het belang van groei, banen en concurrentiekracht benadrukken. Zoals ze dat vóór de 
verkiezingen deden. Gelukkig voor Hollande en Samaras, lijkt de economische crisis achter de rug. De economie 
trekt voorzichtig aan wat nieuwe zware bezuinigingen minder waarschijnlijk maakt. 

Wordt qua beleid de eurosceptische revolte genegeerd, dat wordt moeilijker bij de keuze van de nieuwe voorzitter 
van de Europese Commissie. Ook hierover buigen de premiers zich tijdens hun diner. Van de drie kandidaten die 
het parlement naar voren schoof - de Luxemburgse oud-premier Juncker, de Duitse europarlementsvoorzitter 
Schulz en de Belgische liberaal Verhofstadt - heeft Juncker op papier de meeste kans: hij is de topkandidaat voor 
de christendemocraten, de grootste partij in het nieuwe parlement. Maar in plaats 'Wie van de Drie?' wordt het naar 
verwachting 'Geen van de Drie'. 

Cameron gruwde al voor de verkiezingen van de drie pro-Europese kandidaten en die weerzin is alleen maar 
gegroeid nu UKIP hem smadelijk heeft verslagen. Wil Cameron zijn geloofwaardigheid thuis terugkrijgen dan moet 
hij macht terughalen uit Brussel en niet een super-Europeaan aan het hoofd van de Commissie zetten. 

Hollande zit in eenzelfde lastig parket. Front National-aanvoerster Le Pen zal alle haatregisters opentrekken als de 
Franse president voor de socialist Schulz kiest. En Verhofstadt wekt op zijn best irritatie bij de regeringsleiders. 

De leiders betreuren dan ook niet dat het parlement - naar het zich laat aanzien - vooralsnog te verdeeld is om één 
kandidaat aan te wijzen. Het geeft hen vanavond de mogelijkheid EU-president Van Rompuy van een ruim 
mandaat te voorzien in zijn taak een Commissievoorzitter te vinden die kan rekenen op een meerderheid in het 
parlement én bij de regeringsleiders. 

Een meerdimensionale politieke puzzel waarvoor de Belg Van Rompuy geknipt is om die te leggen. Betrokkenen 
gaan ervan uit dat hij minimaal een maand maar waarschijnlijk langer nodig heeft. IMF-baas Lagarde wordt 
genoemd als potentiële Commissievoorzitter maar ook sommige van de premiers aan tafel zoals de Deense 
Thorning-Schmidt, de Fin Katainen en de Ier Kenny. En dan zijn er nog de andere Brusselse topposities die dit 
najaar vacant komen: het EU-presidentschap, de zware Commissieportefeuilles, de nieuwe Hoge 
Vertegenwoordiger voor het buitenlands beleid, mogelijk een vaste Eurogroepvoorzitter. Niet bij al deze 
benoemingen zal de euroscepsis doorklinken. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); European Union Regulation + Policy (69%) 
 

Load-Date: May 26, 2014

 
End of Document





Spreek nu duidelijk als u niet wilt dat EU uitdooft
de Volkskrant
27 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 25
Length: 1125 words
Body


Ander commentaar 
Als de Europese elites niet luisteren naar de waarschuwing van de kiezer, riskeren zij een vernietigend antwoord. 
De schokgolf 
Zeker, de Europese idee, zoals die zich heeft ontwikkeld sinds het Verdrag van Maastricht, is het grote slachtoffer 
van de verkiezingen. Als je aan de niet-stemmers de kiezers toevoegt die in heel Europa voor een eurofobe of 
eurosceptische partij hebben gestemd, heeft slechts een derde van de burgers van de Europese Unie het Europese 
project ondersteund. 

Klaarblijkelijk levert het huidige Europa, dat wordt gevormd zonder het volk en soms tegen het volk, niets meer op. 
Zo'n Europa, dat een euro heeft geïntroduceerd zonder de middelen om deze munt te beheren, dat de interne 
grenzen weghaalt zonder een beleid of instrumenten te ontwikkelen die de buitengrenzen kunnen beschermen, 
doet niet alleen niet dromen, maar is ook het slachtoffer van een groeiende vijandigheid. 

Als Europa het hart van de Europeanen wil terugwinnen, volstaat simpel herstelwerk niet: dan moet het zich 
fundamenteel hervormen. 

Maar laten we onszelf niet bedotten. Wat in Frankrijk, zoals in heel Europa, zichtbaar wordt - maar in Frankrijk meer 
dan in de rest van Europa - is geen principiële afwijzing van het Europese project. Het is ook niet, zoals sommigen 
ons willen doen geloven, de verlokking van een vorm van fascisme. Het is niet - althans niet louter - materiële 
ontevredenheid veroorzaakt door economische moeilijkheden en werkloosheid. 

Het is een diepe, collectieve en persoonlijke angst, veroorzaakt door wat wordt gezien als bewijs voor de 
historische neergang van het Europese continent. Het is het sentiment van cultureel en moreel verlies van landen 
die vrezen voor het mes van de mondialisering. Het is het voorgevoel dat de toekomst van Europa's kinderen 
minder welvarend en minder gelukkig zal zijn. 

Het is de koude woede tegen alle institutionele elites - waarvan de eurocraten slechts een uitzonderlijk karikaturale 
belichaming zijn - die van onmacht en, erger, onverschilligheid worden beticht jegens de zorgen van de mensen. 

O wee! Als zij niet luisteren naar de waarschuwing van de kiezer, als ze geen politieke lessen trekken uit de 
aardverschuiving van zondag, maar gewoon doorgaan met het behartigen van hun kleine zaakjes, zullen deze 
nationale en Europese elites zich blootstellen aan een 'antwoord' dat niets dan een landschap van ruïnes zal 
achterlaten. 

Alexis Brezet 
De Eurosceptische Unie 
Nigel Farage, de leider van de Britse UKIP, vatte de aardbeving in de Europese politiek het best samen. Ooit leek 
Europese integratie onvermijdelijk, zei hij. Vanaf nu niet meer. 

Er zijn natuurlijk kanttekeningen te plaatsen bij het beeld van ongebreidelde euroscepsis. Hoewel pro-Europese 
partijen zijn verzwakt, hebben ze nog altijd een tweederde meerderheid in het Europees Parlement. In Italië stevent 
de Democratische Partij onder hervormer Matteo Renzi af op 40 procent van de stemmen. En hoewel de aanhang 
van anti-EU-partijen is gestegen, hebben ze het slecht gedaan in Nederland en stelden ze teleur in Finland. 

Maar de harde realiteit is dat de politieke scheidslijn in Europa verschuift: van links naar rechts, van pro-naar anti-
Europeanen. De verkiezingsnacht behoorde toe aan types als Marine Le Pen, die met haar opgepoetste Front 
National de centrum-rechtse UMP en de socialisten van president Hollande wegvaagde. De helft van de Frans-
Duitse motor van Europese integratie lijkt nu in z'n achteruit te staan, met onvoorzienbare gevolgen voor het hele 
Europese project. 

In Groot-Brittannië, altijd al sceptischer over het Europese project, lijkt de UKIP van Farage de traditionele partijen 
te hebben verslagen. 'Ik wil niet dat Engeland uit de EU stapt, ik wil dat Europa uit de EU stapt', luidde zijn 
commentaar. 

Europese verkiezingen zijn natuurlijk bij uitstek geschikt voor een proteststem. Om Frankrijk uit de EU te krijgen zou 
Marine Le Pen eerst een nationale verkiezing moeten winnen. Zelfs de Grieken gingen niet zo ver in het diepst van 
de crisis. 

Toch hebben de eurosceptici nu het politieke momentum. Regeringen in Groot-Brittannië en Frankrijk staan voor 
een acuut dilemma hoe hiermee om te gaan. Waarschijnlijk zullen ze hun standpunt verharden over een reeks 
zaken, vooral immigratie en EU-uitbreiding. En de druk om EU-bevoegdheden naar de hoofdsteden terug te halen, 
zal toenemen. 

Charlemagne 
Europa zonder Europeanen 
Lissabon beleefde dit weekend een heus Europees moment. Helaas ging het niet om de Europese verkiezingen, 
maar om de Champions Leaguefinale - misschien het enige Europese instituut dat de burgers niet zouden 
wegstemmen als ze het konden. Vroeger begrepen de burgers de EU niet. Nu willen ze haar niet meer begrijpen. In 
heel Europa - Frankrijk, Groot-Brittannië, Denemarken, Italië, Hongarije, Oostenrijk - hebben politici getriomfeerd 
die niets anders beloven dan dat ze de EU van binnenuit zullen opblazen. 

Deze haat en ontevredenheid komen uitgerekend nu aan de oostgrens van de EU Vladimir Poetin de Koude Oorlog 
doet herleven. Bij uitstek een moment dat iedereen duidelijk had kunnen maken dat Europa samen verder moet. 
Ook kan geen Europees land alleen de klimaatverandering bestrijden of alleen onderhandelen met de 
wereldmachten over de spelregels voor de 21ste eeuw. Maar het bouwwerk dat de krachten binnen Europa zou 
kunnen bundelen, willen velen liever laten instorten. 

De mensen wier bestaan door de crisis is vernield, hebben alle reden Europa niet te vertrouwen. Anderen hebben 
zich laten overtuigen dat 'Brussel' Europa bestuurt en niet de Europese regeringen. Weer anderen vinden het 
sowieso moeilijk zich te oriënteren als er geen roep is om God, volk en vaderland. 

Nu wankelt Europa. De tegenstanders zijn vastbesloten terwijl de medestanders zwalken tussen onverschilligheid 
en naïef optimisme. De velen die niet op de rechtspopulisten stemden, gaan niet de straat op. Velen stemden zelfs 
niet. Zij die in het Brussels oerwoud van instellingen verdwalen, maar heel graag open grenzen hebben, zijn de 
zwijgende meerderheid van Europa. Hun zwijgen, niet het gebrul van de vijanden van Europa, is de grootste 
existentiële bedreiging voor de EU. Is de EU zo aanwezig dat niemand haar verdwijning voor mogelijk houdt? Is 
Europese integratie een onomkeerbaar proces omdat ze al in de schoolboekjes staat? 

Wie dat denkt, vergist zich. Het kan snel gaan. In 2017 houdt Groot-Brittannië een referendum over EU-uittreding. 
Dat jaar kiest Frankrijk ook een nieuwe president. Als het Marine le Pen wordt, zal ook zij zich inspannen voor 
uittreding. Binnen een paar jaar kan de EU zijn vergaan als een uitgesmeuld houtskooltje. Wie dat wil verhinderen, 
moet dat nu zeggen. Heel duidelijk. 

Christian Bangel 
Eurosceptici hebben nu het politieke momentum 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); European Union Regulation + Policy (70%); Monetary Unions (63%) 
 

Load-Date: May 26, 2014

 
End of Document





Zorgen over winst van de 'radicalen'
de Volkskrant
27 mei 2014 dinsdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 5
Length: 806 words
Byline: DOOR STERRE LINDHOUT EN COR SPEKSNIJDER
Body


Peiling Een nieuw Europa 
Hoe moeten we de uitslag van de verkiezingen begrijpen? De blik op Brussel vanuit Frankrijk, Polen, Duitsland en 
Griekenland. 
frankrijk 
De Europese kiezer, de Franse in het bijzonder, heeft voor het eerst in de geschiedenis van de EU zijn mandaat 
gegeven aan extreemrechtse of -linkse partijen om de crisis op te lossen. Volgens Francois Heisbourg, voorzitter 
van het International Institute for Strategic Studies is dat dé conclusie van deze verkiezingsuitslag. 

'Achter de triomf van het Front National gaat frustratie schuil over het verlies van controle over het economische 
beleid aan Brussel, Frankfurt en Berlijn', zegt Heisbourg. 

Francois Godement, onderzoeker bij het European Council on Foreign Relations in Parijs, vermoedt dat het 
stempel dat de anti-Europese partijen straks in het parlement drukken groter zal zijn dan we nu voorzien. 'Binnen 
de Europese gelederen van traditionele partijen woekert een strijd tussen pro-Europeanen en eurosceptici. Omdat 
bij stemmingen in het Europese Parlement de partij-discipline lager is dan in nationale parlementen, is het voor 
'extreme' partijen tamelijk eenvoudig om tijdens stemmingen eurosceptische parlementariërs van andere partijen in 
hun kamp te lokken en daardoor Europese besluiten te saboteren.' 
polen 
Jacek Pawlicki, commentator van de Poolse Newsweek, voorziet moeilijkheden als er belangrijke beslissingen 
moeten worden genomen in het Europees Parlement. De twee grootste fracties, de Europese Volkspartij 
(christendemocraten) en de Progressieve Alliantie van Socialisten en Democraten, zullen vaak tot coalitievorming 
worden gedwongen. 'Dat zal lastig zijn. De christendemocraten en de sociaaldemocraten moeten rekening houden 
met uiteenlopende wensen van hun kiezers.' 

Hoe invloedrijk de eurosceptische partijen in het europarlement zullen worden, hangt volgens Pawlicki af van de 
vraag of het Front National van Marine Le Pen en de PVV van Geert Wilders erin slagen een politieke fractie te 
vormen. 'Het ziet ernaar uit dat ze nu een partij tekort komen.' Pawlicki is onaangenaam verrast door de opkomst in 
zijn land van 'Nieuw Rechts' van Janusz Korwin-Mikke. Die opkomst heeft ze voor een groot deel te danken aan 
jongeren. 'Voor hen is het een stem tegen het establishment. De voordelen van de EU, zoals de mogelijkheden om 
in andere landen te werken, worden over het hoofd gezien.' 
duitsland 
Duitsland stemde voor de EU. 'Dat is een verrassing en een probleem', zegt politicologe Ulrike Guérot van het 
Open Society Initiative for Europe. Een verrassing is het omdat ook het land dat van oudsher de trouwste 
schatbewaarder van de Europese gedachte is, het debat de laatste jaren vrijwel alleen over het 'prijskaartje' van het 
lidmaatschap gaat. 

'Dat de Beierse CSU met hun uitgesproken anti-Europese campagne verloor, geeft aan dat je in Duitsland met anti-
Europese leuzen nog steeds geen verkiezingen kunt winnen.' 

Maar dat Duitse enthousiasme is een probleem, zowel voor Duitsland als voor het Europese Parlement. Duitsland 
kan en wil het namelijk niet alleen doen in Europa. Maar de Frans-Duitse as die decennialang voor evenwicht 
zorgde, lijkt zich na deze Franse uitslag niet snel te herstellen. 

Ook heeft de dominante rol van Duitsland in de bestrijding van de economische crisis de angst voor zo'n Duitse 
'Alleingang' gevoed. Die angst maken populistische partijen overal in Europa te gelde. Dat deze partijen nu meer 
dan ooit zijn vertegenwoordigd in het Europese parlement kan de angst voor Duitsland in de Europese politiek 
voeden. 
GRIEKENLAND 
'Na deze verkiezingen staat het Europees Parlement voor de taak de traditionele scheidslijnen tussen de grote 
politieke blokken te overwinnen en een front te vormen tegen de eurosceptici.' Dat zegt directeur Thanos Dokos 
van de Griekse denktank Eliamep. Het europarlement moet volgens hem meer macht verwerven. Alleen als het 
parlement een stap vooruit doet, kunnen kiezers het gevoel krijgen dat zij invloed kunnen uitoefenen. Meer dan 
verzet van eurosceptici, die onderling verdeeld zijn, vreest Dokos daarbij tegenstand van de nationale regeringen 
en de Europese Commissie. Die willen volgens hem geen macht afstaan. Een van de grootste problemen waarmee 
de EU wordt geconfronteerd is illegale immigratie. Omdat noch het geheel afsluiten, noch het openstellen van de 
grenzen realistisch is, moeten de lasten gelijkmatiger worden verdeeld over de EU-lidstaten, meent Dokos. 

Theodore Couloumbis, emeritus hoogleraar politicologie aan de Universiteit van Athene en vicevoorzitter van 
Eilamep, zegt dat de Grieken, afgezien van degenen die voor extreem-links of extreem-rechts kozen, 'verstandig' 
hebben gestemd: de twee regeringspartijen, de conservatieve Nieuwe Democratie en de socialistische partij Pasok 
hebben samen meer stemmen dan de winnaar, de radicaal-linkse partij Syriza. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); European Union Regulation + Policy (67%); Political Parties (64%) 
 

Load-Date: May 26, 2014

 
End of Document





Teevens psychisch zieke asielzoekers
de Volkskrant
28 mei 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 11
Length: 1059 words
Byline: MAARTJE BAKKER
Body


Analyse - Oppositie kritisch over VVD-staatssecretaris van Veiligheid en Justitie 
Staatssecretaris Teeven zal vanavond flink aan de bak moeten. De Tweede Kamer gaat hem inpeperen dat hij 'de 
menselijke maat' als leidraad zou hanteren in de asielprocedure. 
Ruim een jaar na de zelfmoord van de Russische asielzoeker Alexander Dolmatov worden psychisch zieke 
asielzoekers nog steeds niet adequaat behandeld. Het wordt belangrijker gevonden om hen uit te zetten dan om 
hen te helpen met hun geestesziekte. Dat zeggen psychiaters en advocaten. De oppositie rekent dit VVD-
staatssecretaris Fred Teeven van Veiligheid en Justitie zwaar aan. 

Vanavond moet Teeven zich in de Tweede Kamer verantwoorden over de medische zorg aan vreemdelingen. Hij 
bevindt zich in een lastige positie. Twee weken geleden vuurde de PVV een motie van wantrouwen op hem af 
vanwege de drommen Eritreeërs die naar Nederland komen. Nu zijn het de SP en GroenLinks die hem de zorg 
voor asielzoekers met psychiatrische problemen niet toevertrouwen. 

De omgang met psychisch zieke asielzoekers is een gevoelig onderwerp sinds Alexander Dolmatov zich in 
vreemdelingendetentie van het leven beroofde. Teeven nam de verantwoordelijkheid voor Dolmatovs dood op 
zich. Even leek de Kamer hem vorig jaar te dwingen tot aftreden, maar Teeven wist een bezweringsformule te 
vinden. In de asielprocedure zou voortaan 'de menselijke maat' gelden, beloofde hij. De bureaucratische aanpak 
zou worden vervangen door aandacht voor het persoonlijke verhaal van de asielzoeker. 

De menselijke maat wordt ruim een jaar later nog steeds niet gehanteerd, menen psychiaters, advocaten en 
onderzoekers. In plaats daarvan wordt te vaak de formele en procedurele maat gehanteerd. Ook bij asielzoekers 
die suïcidaal, getraumatiseerd of psychotisch zijn. 

Vreemdelingen met psychische problemen krijgen niet altijd de zorg die ze nodig hebben, stelt de Onderzoeksraad 
voor Veiligheid, die in opdracht van Teeven onderzoek heeft gedaan. 'De verwachte verblijfsduur bepaalt of de 
behandeling wordt gestart, niet de behoefte aan zorg', meent de raad onder leiding van Tjibbe Joustra. 'Daardoor 
kan het gebeuren dat vreemdelingen met onbehandelde psychotrauma's worden uitgezet of op straat 
terechtkomen. Ze kunnen daar een risico vormen voor zichzelf en hun omgeving.' 

Teeven lijkt zich de kritiek nauwelijks aan te trekken. Hij schreef vorige week aan de Kamer dat 'de processen rond 
toelating en terugkeer van vreemdelingen met medische problematiek maximaal zorgvuldig zijn ingericht'. 

Absoluut niet waar, oordelen artsen en advocaten die zich bekommeren om vreemdelingen. Vooral aan het begin 
en aan het einde van de asielprocedure is er niet altijd genoeg aandacht voor de psychische problematiek, zegt 
Evert Bloemen, die als arts bij kenniscentrum Pharos zijn kennis over vluchtelingen deelt. 'Aan het begin is alles 
erop gericht snel een beslissing te nemen. Vooral als een asielzoeker elders in Europa al een verzoek blijkt te 
hebben ingediend.' 

Als een asielzoeker eenmaal is afgewezen, wordt alles in het werk gesteld om hem uit te zetten. In een brief aan 
de Tweede Kamer smeekt Kees Laban, een psychiater van GGZ Drenthe die asielzoekers behandelt, namens zijn 
collega's om verandering. 'Er wordt nu alleen op papier gekeken of een psychiatrische asielzoeker kan worden 
behandeld in het land van herkomst. Niet of hij werkelijk bij een psychiater terecht kan', vertelt hij. 
'Getraumatiseerde asielzoekers worden teruggestuurd naar een land waar hun angsten zullen verergeren.' 

Het gebeurt ook dat zeer ernstig zieke vreemdelingen die in vreemdelingendetentie zitten van de ene op de 
andere dag op straat worden gezet, weten betrokkenen. De allerzwaarste psychiatrische gevallen worden sinds 
een jaar opgevangen in een van de torens van de Bijlmerbajes. Daar krijgen deze illegalen goede zorg, maar die 
houdt op zodra de vreemdelingen worden vrijgelaten. 

De Kamer zal Teeven er vandaag aan herinneren dat hij menselijker wilde omgaan met asielzoekers. 'Alle 
instanties hebben inmiddels geconcludeerd dat er structureel iets mis is met de medische zorg aan asielzoekers', 
zegt SP-Kamerlid Sharon Gesthuizen. 'Moet God het in de hemel tatoeëren voordat Teeven het gelooft?' 
1 De Armeniër die het bos inliep 
De Armeense asielzoeker Artavazd Gasparyan lijdt aan waanideeën en denkt dat hij door Duitsland en Armenië 
wordt afgeluisterd via een zendertje in zijn neus. Hij vlucht vanuit Duitsland, waar hij een verblijfsvergunning heeft, 
naar Nederland. Daar wordt hem te verstaan gegeven dat hij terug moet. Vluchtelingen mogen maar in één 
Europees land een asielaanvraag doen. Er worden voorbereidingen getroffen om Gasparyan uit te zetten naar 
Duitsland. De Armeniër wordt zo angstig van dit vooruitzicht dat hij zelfmoord pleegt in het bos bij Schalkhaar. 
Staatssecretaris Fred Teeven vindt dat hij 'niet verantwoordelijk is voor iemand die het bos inloopt en zichzelf om 
het leven brengt'. 
2 Psychotisch op station Utrecht 
Een jonge man uit Sierra Leone mag voorlopig in Nederland blijven omdat er sprake is van een medische 
noodsituatie. De man is extreem angstig, paranoïde en suïcidaal. Hij moet gedwongen worden opgenomen. Met 
medicatie en behandeling lukt het psychiaters in de kliniek om zijn toestand te verbeteren. Hij kan na een tijdje 
terug naar een asielzoekerscentrum. Doordat zijn advocaat een verkeerd kruisje zet op een formulier, vervalt vlak 
daarna zijn recht op opvang. Hij kan alleen nog terecht in een vrijheidsbeperkende locatie, bedoeld voor 
asielzoekers die moeten terugkeren. Dat wil hij niet. Hij gaat weg uit het asielzoekerscentrum en slaapt twee 
nachten op station Utrecht. 
3 Een Soedanese die is verkracht 
Een Soedanese vrouw is in haar land van herkomst verkracht in een etnisch conflict. Ze is daardoor 
getraumatiseerd. Volgens haar behandelaars is een veilige behandelomgeving nodig om haar psychiatrische 
klachten te behandelen. Ze mag van de psychiaters niet worden teruggestuurd naar Soedan. Daar hebben de 
traumatische ervaringen immers plaatsgevonden. Bij gedwongen terugkeer bestaat het risico van suïcide. De 
medische adviseurs van de IND willen de vrouw toch terugsturen. De rechter houdt dat tegen. Hij erkent dat er in 
Soedan een behandeling beschikbaar is, maar vindt dat zorgvuldiger had moeten overwogen of die behandeling 
ook effectief is in het geval van deze vrouw. 
 
Graphic

 
Moskou, 2013: sympathisanten van activist Alexander Dolmatov leggen bloemen op zijn kist.  
Foto AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Immigration Law (65%); Justice Departments (65%) 
 

Load-Date: May 27, 2014

 
End of Document





Roep om soepele uitleg kinderpardon
de Volkskrant
28 mei 2014 woensdag

 
Copyright 2014 De Persgroep Nederland BV All Rights Reserved
 
 
Section: Binnenland
Length: 455 words
Byline: VAN ONZE VERSLAGGEEFSTER SUSANNE GEUZE
Body


Terwijl de regeringspartijen VVD en PvdA het eens proberen te worden over de uitwerking van het kinderpardon, 
groeit van twee kanten de druk. De linkse oppositie, een grote groep burgemeesters en de Kinderombudsman 
willen een soepele uitleg van het kinderpardon. Het CDA daarentegen schaart zich nu aan de zijde van VVD en 
PVV. 
De christen-democraten waarschuwen dat het kabinet problemen over zichzelf afroept. CDA-Kamerlid Eddy van 
Hijum ziet praktische bezwaren indien ook kinderen die onder gemeentelijk toezicht staan onder de pardonregeling 
zouden vallen. Hij benadrukt dat het pardon geen eenmalige procedure is, maar een permanente regeling. Juist 
daarom vindt hij dat de voorwaarden duidelijk moeten zijn. 

Kinderen die langer dan vijf jaar in Nederland zijn, kunnen voortaan een verblijfsvergunning krijgen als zij aan de 
voorwaarden voldoen. Zo mogen zij niet langer dan drie maanden buiten toezicht van de rijksoverheid zijn geweest. 
Wat dat 'rijkstoezicht' precies inhoudt, is onduidelijk. Van Hijum: 'De coalitie heeft dat rare criterium bedacht, maar 
wanneer is een asielzoeker precies in beeld? Daar is terecht veel discussie over.' 

Kinderombudsman Marc Dullaert publiceerde maandag enkele tientallen dossiers van kinderen die volgens hem 
onterecht worden uitgezet. Hij beroept zich erop dat zij bekend waren bij de gemeentelijke overheid en dus wel 
degelijk onder toezicht stonden. 

Ook een groot aantal burgemeesters vindt dat staatssecretaris Teeven ruimhartiger moet omgaan met het 
kinderpardon. Die roep klinkt ook vanuit de achterban van de PvdA. 

Na eerdere kritiek van de PVV, die vreest dat verruiming van het pardon zal leiden tot meer asielzoekers, heeft nu 
ook het CDA bedenkingen. Van Hijum: 'Als een uitgeprocedeerde asielzoeker er toch voor kiest in Nederland te 
blijven en zijn kinderen gaan vanwege de leerplicht hier naar school, kun je dan spreken van gemeentelijk toezicht? 
Als dat zo is, kunnen mensen de tijd gaan uitzitten en zich vervolgens op de pardonregeling beroepen. Dan wordt 
die regeling een soort premie op het negeren van de vertrekplicht.' 

Zelfs als gemeentelijk toezicht bij de pardonregeling wordt inbegrepen, is het criterium niet duidelijk, vindt Van 
Hijum. 'Met alle respect, maar school en sportclubs zijn natuurlijk geen gemeentelijk toezicht.' 

Vandaag houdt de Tweede Kamer een hoorzitting over de uitvoering van het kinderpardon. Onder anderen 
Kinderombudsman Dullaert en enkele burgemeesters zijn daarbij aanwezig. 'We moeten eerst goed kijken naar de 
consequenties van een eventuele verruiming', zegt Van Hijum. 'Dan pas kunnen we beslissen of dat wel een goed 
idee is. De rol van gemeenten in het asielbeleid moet helder worden, anders krijg je elk jaar dezelfde discussie.' 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Immigration Law (71%); Property + Housing Regulation + Policy (63%) 
 

Load-Date: May 27, 2014

 
End of Document





Pardon
de Volkskrant
28 mei 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 2
Length: 592 words
Body


Column Sheila Sitalsing 
De 54 dossiers van kinderen die niet in aanmerking komen voor het kinderpardon, deze week online gezet door 
Kinderombudsman Marc Dullaert, vormen prachtig studiemateriaal voor wie geïnteresseerd is hoe men in 
Nederland conflicten uitvecht. Via tekst-exegese van de regels. 

De bureaucraat ziet begrippen als 'rijkstoezicht' en 'asielaanvraag' en concludeert daaruit dat Li (8 jaar) uit Utrecht 
en Daniël en Svetlana (16 en 11) uit Wychen, en tientallen andere kinderen, hier niet mogen blijven. Ze zijn 
weliswaar ooit met hun familie hierheen gevlucht uit helse oorden, ze hebben weliswaar hun halve en soms zelfs 
hun hele kindertijd hier doorgebracht, ze zitten hier weliswaar op school, zijn naar de schoolarts geweest, staan in 
de gemeentelijke basisadministratie en zeggen 'hoi' tegen de burgemeester als ze hem tegenkomen op straat. 
Maar dat is geen 'rijkstoezicht'. 

De Kinderombudsman ziet begrippen als 'gewortelde kinderen' staan en concludeert daaruit dat Li en Daniël en 
Svetlana aan alle criteria voldoen. En hoezo vallen school, jeugdzorg, gemeente en burgemeester niet onder 
'rijkstoezicht'? 

Vandaag houdt de Tweede Kamer een hoorzitting over de uitvoering van het Kinderpardon. Burgemeesters - velen 
hebben hun eigen troetel-Mauro - zullen komen uitleggen waarom zij, tezamen met ruim driekwart van hun 
collega's, menen dat de interpretatie van de regels niet deugt. Ook in de Kamer zal gegoocheld worden met 
woorden: ruimhartigheid, rechtvaardigheid en het verschil tussen die twee. Fred Teeven heeft beloofd dat hij af en 
toe over zijn grote hart zal strijken; hij heeft het discours al zo naar zijn hand weten te zetten dat er algemeen wordt 
gesproken van een staatssecretaris die 'soepelheid' zal betonen bij de uitvoering van de regels. 

Maar de Ombudsman gaat het niet om incidentele barmhartigheid in de uitvoering, maar om de regels zelf: die zijn 
onredelijk omdat ze een niet te rechtvaardigen verschil maken tussen 'rijkstoezicht' en andere vormen van toezicht. 
Het gaat om het verschil tussen de willekeur van toevallige liefdadigheid en rechtvaardigheid. 

In het universum van het Binnenhof gaat het daar allang niet meer over. Daar gaat het over politiek aanzien, er 
moeten gezichten gered worden en percepties in stand blijven van een overheid die gelukzoekers keihard aanpakt. 
Want je zult de mensen de kost moeten geven die het best zielig vinden voor die kinderen, maar tegelijk hun 
ouders (bedriegers! gelukzoekers! calculerende asielshoppers!) het liefst vandaag nog op een bootje terug de 
Middellandse Zee op zouden willen duwen. 

Via De Telegraaf gaven CDA en PVV samen gisteren een krachtige manifestatie van de benepenheid waarmee 
men de vreemdeling in sommige kringen nog altijd beziet: als onkruid dat desnoods een kind zou inhuren als dit de 
kans zou verhogen op een graai in onze vleespotten. Sytze Fritsma heeft onder de hordes Eritreeërs die volgens 
onze premier in 'ontwrichtende hoeveelheden' de grenzen bestormen al types gesignaleerd 'met minderjarige 
kinderen', die 'hun kans schoon zien': kind inschrijven op school, vijf jaar duimen en bingo. 

BNR Radio vroeg voor de zekerheid na bij de IND wat de aanzuigende werking zou kunnen zijn van een regeling 
voor gewortelde kinderen. De dienstdoende ambtenaar suggereerde omzichtig dat 'oorlogen meestal een veel 
duidelijker aanleiding voor migratie lijken te geven'. 

Sytze Fritsma zou vermoedelijk antwoorden dat het rapaille dat ons land binnenstroomt die oorlogen zelf in scène 
zet. 
Bedriegers! Gelukzoekers! Calculerende asielshoppers! 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Children (94%); Families + Children (89%); Parents (88%); Primary + Secondary Education (63%); Child 
Care (62%) 
 

Load-Date: May 27, 2014

 
End of Document





'John Kerry legde de lat te hoog'
de Volkskrant
28 mei 2014 woensdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 17
Length: 1205 words
Byline: PAUL BRILL
Body


Interview Yossi Beilin, oud-vredesonderhandelaar namens Israël 
De tijd van een alomvattend Israëlisch-Palestijns vredesakkoord is voorbij. Volgens 'Mister Peace Process', de 
Israëlische oud-diplomaat Yossi Beilin, moeten de ambities omlaag. 
De meeste Israëli's zijn het ermee eens dat de regering-Netanyahu de vredesbesprekingen met de Palestijnen 
heeft opgeschort nadat president Mahmoud Abbas een eenheidspact had gesloten met Hamas. Maar niet Yossi 
Beilin. 

'Het is in Israëls belang dat we te maken krijgen met één Palestijns adres. De Palestijnse verdeeldheid is een 
enorm obstakel in het vredesproces. Natuurlijk moet Israël eisen blijven stellen aan Hamas. Maar Hamas is niet 
onze tegenspeler in de onderhandelingen, dat is de PLO, dat is Abbas.' 

Het oordeel van Beilin doet ter zake. Hij zou kunnen worden betiteld als Mister Peace Process. Hij was als 
diplomaat en rechterhand van Shimon Peres (toen nog minister van Buitenlandse Zaken) de architect van de Oslo-
akkoorden uit 1993. Die leidden tot de vestiging van de Palestijnse Autoriteit in de bezette gebieden en vormden de 
opmaat naar de historische handdruk van PLO-leider Arafat en de Israëlische premier Yitzhak Rabin in 
Washington. 

Vervolgens voerde Beilin langdurige besprekingen met Abbas, die in 2003 resulteerden in een officieuze blauwdruk 
voor een complete vredesregeling tussen Israël en de Palestijnen, die bekendstaat als het Geneva Agreement. 

Beilin had namens de Arbeiderspartij inmiddels meerdere kabinetsposten bekleed - van onderminister van 
Buitenlandse Zaken tot minister van Economie en Planning. Maar in datzelfde jaar 2003 brak hij met zijn partij toen 
deze toetrad tot de regering van Ariel Sharon. Beilin sloot zich aan bij de linkse Meretz-partij, die hij van 2004 tot 
2008 leidde. 

Nu is hij officieel 'politicus in ruste'. Maar zijn netwerk is onverminderd groot, hij heeft geregeld contact met alle 
hoofdrolspelers, met inbegrip van premier Benjamin Netanyahu, die niet bepaald een politiek geestverwant is. Ook 
minister van Buitenlandse Zaken Frans Timmermans wilde graag met Beilin (66) praten tijdens diens tweedaagse 
bezoek aan Nederland deze week. 

Hoewel Yossi Beilin de beslissing om het vredesoverleg af te breken betreurt, is hij er ook niet vreselijk rouwig om. 
'Wat is er in feite opgeschort? Van echte besprekingen was geen sprake. Er is voornamelijk onderhandeld over het 
starten van onderhandelingen.' 
Hoe nu verder? In Israël wordt geopperd dat de regering zich maar moet richten op eenzijdige stappen, zoals 
vergroting van het gebied op de Westelijke Jordaanoever dat onder controle staat van de Palestijnse Autoriteit. 
'Ja, dat soort ideeën komt bovendrijven als je niet werkelijk de prijs wilt betalen die vereist is voor een 
vredesverdrag. Dit is geen goede benadering, want de Palestijnen zullen geen verantwoordelijkheid nemen voor 
eenzijdige stappen.' 
Maar u heeft destijds wel Ariel Sharon gesteund toen die besloot tot eenzijdige terugtrekking uit Gaza? 
'Sterker nog: zonder onze Meretz-stemmen had hij het niet gehaald in de Knesset. Luister. Ik was destijds 
voorstander van eenzijdige terugtrekking uit Libanon omdat er geen kans was op serieus overleg met Hezbollah. In 
Gaza was ik ertegen. Ik zei tegen Sharon: je maakt hiermee een grote fout, maar denk niet dat wij je gaan beletten 
om ten dele een einde te maken aan een uitzichtloze bezettingspolitiek. Dus hebben we hem onze steun gegeven.' 
Wat was Sharons antwoord? 
'Hij zei: ik respecteer jullie standpunt, maar het grote verschil tussen jullie en mij is: jullie vertrouwen de Arabieren, 
ik niet. En hij maakte daarbij geen verschil tussen Fatah en Hamas. Overigens denk ik dat Netanyahu daar 
genuanceerder over denkt.' 
Netanyahu wekt niet de indruk echt geïnteresseerd te zijn in een akkoord met de Palestijnen. 
'Hij is een minister-president die afkomstig is uit een uitgesproken rechts milieu, die zich gekozen acht om zo min 
mogelijk concessies te doen en die denkt dat hij voldoende Amerikaanse rugdekking houdt via de Republikeinse 
partij. Maar net als Sharon is hij zich er wel van bewust dat we geen democratische Joodse staat kunnen blijven in 
een overheersende rol ten opzichte van een Palestijnse bevolking die op termijn groter wordt dan de onze. Dus 
moet hij met iets komen. Ik denk dat hij de oplossing nog niet heeft gevonden, maar in zijn denken liggen eenzijdige 
stappen wel voor de hand.' 
Hoe ziet uw weg naar vrede eruit? 
'De fout die John Kerry heeft gemaakt, is dat hij als het ware bezig was om een akkoord te bereiken tussen Rabin 
en Arafat. In hun tijd was er nog voldoende draagvlak voor een alomvattende overeenkomst. Dat is er nu niet meer. 
De meningsverschillen over met name de status van Jeruzalem, de nederzettingen en het recht op terugkeer van 
Palestijnse vluchtelingen zijn te groot. We moeten de lat lager leggen en mikken op een deelakkoord, een 
voorlopige regeling. Ik denk dat Netanyahu daar wel oren naar heeft. 

'Ik zou willen dat de Amerikanen hun inspanningen op zoiets richten. Dat ze misschien wel met een visie op het 
uiteindelijke doel komen, maar dat ze eerst en vooral mikken op een interim-overeenkomst. Laten ze de Israëli's en 
de Palestijnen een geheime conferentieplek aanbieden, waar die in drie maanden de grenzen van een voorlopige 
Palestijnse staat op zo'n 60 procent van de Westoever bepalen en veiligheidsafspraken maken. 

'Daarna een mooie topontmoeting met alle toeters en bellen. Ook al moet er daarna verder worden onderhandeld, 
dan hebben de Palestijnen wel een staat. Dit is beter dan een eenzijdige stap, die vermoedelijk door niemand zal 
worden erkend, en realistischer dan het streven naar een algeheel akkoord.' 
U kent Abbas goed. Is hij daarvoor te porren? 
'Abu Mazen (de door Beilin bij voorkeur gebruikte nom de guerre van Abbas - PB) begrijpt dat Palestina alleen kan 
bestaan als betrouwbare buur van Israël. En dat geweld de Palestijnen niets zal opleveren. Anderzijds is hij een 
nationalist in hart en nieren en zal bepaalde dingen niet opgeven. Maar hij is een pragmaticus en ik denk dat hij 
bereid is een deelakkoord te tekenen als er maar zicht blijft op verdere stappen.' 



EENHEIDSREGERING 

De rivaliserende Palestijnse facties Fatah en Hamas zijn het dinsdag eens geworden over de samenstelling van 
hun eenheidsregering. Wie in het kabinet zitting nemen is niet bekendgemaakt, maar het gaat om onafhankelijke 
vakministers. Het nieuwe kabinet moet binnen zes maanden verkiezingen voorbereiden. 

Het akkoord is bekendgemaakt door onderhandelaars van beide facties, die sinds eind april in Gaza-Stad met 
elkaar in gesprek waren. President Abbas zal later deze week de vorming van de regering bekrachtigen, zodra er 
ook een kandidaat is voor het ministerie van Religieuze Zaken. 

De Palestijnse politiek zit op slot sinds het islamistische Hamas in 2007 gewapenderhand de macht overnam in de 
Gazastrook. Israël en het Westen doen sindsdien alleen zaken met de door het meer seculiere Fatah 
gedomineerde bestuur op de Westoever. Eerdere poging tot een verzoening zijn steeds op niets uitgelopen. 

De laatste Palestijnse presidentsverkiezingen zijn in 2005 gehouden, na de dood van Fatah-icoon Yasser Arafat. Bij 
de laatste parlementsverkiezingen in 2006 haalde Hamas de absolute meerderheid. 
 
Graphic

 
Joodse kolonisten worden vastgehouden door Palestijnen in Qusra op de Westelijke Jordaanoever.
AP
Yossi Beilin
Foto AP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Israeli-Palestinian Conflicts (94%); Peace Process (70%); International Relations (64%) 
 

Load-Date: May 27, 2014

 
End of Document





Kastensysteem
de Volkskrant
28 mei 2014 woensdag

 
Copyright 2014 De Persgroep Nederland BV All Rights Reserved
 
 
Section: V RTV; Blz. 18
Length: 591 words
Byline: KEVIN TOMA
Body


TIPS Film 
'Kijk uit', zegt hoofdpersonage Sidney Young tegen een knappe vrouw als hij alleen met haar in de lift van hun 
kantoor staat. 'Die liftdeur is modegevoelig en hakt de armen af van iedereen die geen Prada draagt.' 'Maar ik 
dráág Prada', zegt het meisje verongelijkt. How to Lose Friends & Alienate People is een bewerking van de 
gelijknamige memoires van journalist Toby Young, die als schaamteloze insider schreef over de mores van de 
Vanity Fair-redactie. De film neemt erg veel vrijheden en veranderde de namen van zowat alle betrokkenen; zo 
werkt filmpersonage Young niet voor Vanity Fair, maar voor het zeer vergelijkbare high society-blad Sharps. 

Niettemin komen sommige van de absurdste scènes rechtstreeks uit het boek. Zoals de Prada-liftscène en die 
waarin Young ziet hoe een extreem belangrijke redactrice onderuit gaat en hij haar niet helpt. In het kastensysteem 
van Sharps (Vanity Fair) moet een loonslaaf als Young elke directe omgang met zulke hooggeplaatsten absoluut 
vermijden - zelfs als ze recht voor diens neus omvallen. Schijnen de dingen in deze glamourwereld dus echt zo te 
lopen, de van Engeland naar New York overgevlogen Young blijft een zeer onwaarschijnlijk personage. Tegenover 
vrouwen probeert hij zich afwisselend te profileren als man van de wereld en een rebel. Dat hij de talloze 
verwaande kwasten om hem heen te kijk zet, ligt toch vooral aan zijn ontzagwekkende asociale klunzigheid. Een 
heel leuke, dankbare rol voor de Britse komiek Simon Pegg, die aan Kirsten Dunst een fijne tegenspeelster heeft. 
De satire blijft intussen licht en niet al te bijtend, zodat de film zich ontspannen in het domein van de romantische 
komedie kan ophouden. 
How To Lose Friends & Alienate People (Robert B. Weide, 2008) 
RTL5,22.40-00.55 uur. 

The Devil Wears Prada  
(David Frankel, 2006) In aanloop naar How to Lose... brengt RTL5 met The Devil Wears Prada nóg zo'n spottend 
tijdschriftportret. Wanneer de invloedrijke Priestly, gemodelleerd naar Vogue-hoofdredacteur Anna Wintour, haar 
afkeuring heeft laten blijken, moeten alle ontwerpen op korte termijn worden veranderd. Haar oordeel velt ze op 
bedrieglijk subtiele wijze: één hoofdknikje betekent dat het redelijk is. Twee hoofdknikjes zijn een compliment. Maar 
als ze heel even haar hoofd afwendt en haar lippen samenperst, dan is er een groot probleem. Het zijn zulke echt 
geestige momenten die The Devil Wears Prada dragen. Meryl Streep weet als Priestly van arrogantie een attractie 
te maken. Jammer dat niet Priestly, maar haar veel minder interessante assistente Andy Sachs (Anne Hathaway) 
het hoofdpersonage is. 
RTL5, 20.30-22.40 uur. 

Monsieur Lazhar (Philippe Falardeau, 2011) Dit gelauwerde Canadese drama begint met de zelfmoord van een 
schooljuf midden in haar klaslokaal in Montréal. Door haar dramatische daad blijven haar leerlingen en collega's 
achter met allerlei (schuld)vragen. Regisseur Falardeau pakt met de zelfdoding niet alleen zijn publiek, hij 
introduceert ook een actueel thema: traumaverwerking in de schoolbanken. Midden in het tumult meldt het 
hoofdpersonage van de film zich bij het schoolbestuur als vervangend leraar. Bachir Lazhar (Mohamed Fellag) is 
een vluchteling uit Algerije, die zich beroept op een verleden als docent en per direct beschikbaar is. Monsieur 
Lazhar, naar een theatermonoloog van Evelyne de la Chenelière, is op de confronterende openingsscène na 
weinig schokkend, maar Falardeau bezit een oog voor de kleine tegenstellingen, vooroordelen en nuances die het 
menselijk handelen kleuren. 
Arte, 20.15-21.45 uur. 
 
Graphic

 
Simon Pegg en Kirsten Dunst in How To Lose Friends & Alienate People.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Film (94%); Artists + Performers (83%); Sex + Gender Issues (61%) 
 

Industry: Entertainment + Arts (75%); Movie Industry (65%) 
 

Load-Date: May 27, 2014

 
End of Document





[Vrouwen achter tralies Ned 2, 21.15 uur Documentai...]*
de Volkskrant
28 mei 2014 woensdag

 
Copyright 2014 De Persgroep Nederland BV All Rights Reserved
 
 
Section: V RTV
Length: 340 words
Body


Vrouwen achter tralies 
Ned 2, 21.15 uur 
Documentaireserie waarin de drie Nederlandse vrouwengevangenissen worden belicht. In tegenstelling tot andere 
gevangenissen mogen moeders in de Penitentiaire Inrichting Ter Peel hun kinderen tot hun 4de jaar bij zich 
houden. Zo heeft Layla, die haar vriend doodschoot, haar baby bij zich in haar cel. 

Ai Weiwei The Fake Case 
Ned 2, 23.00 uur 
Doordat Ai Weiwei de afgelopen jaren steeds meer op de voorgrond trad als criticus van de Chinese overheid, werd 
hij in 2011 gearresteerd. De film volgt de kunstenaar na zijn terugkeer in de maatschappij. Hij wordt nog steeds 
beperkt door een proefverlof en ook gedagvaard voor belastingontduiking. 

Vranckx in Niemandsland 
Canvas, 21.40 uur 
Rudi Vranckx hoort in deze laatste aflevering van zijn reis door Afrika het hartverscheurende verhaal van een 14-
jarig meisje; de enige overlevende van een vluchtelingendrama. Hij trekt verder naar Mali in het kielzog van 
Nederlandse en Chinese militairen en bereikt uiteindelijk Timboektoe. 

My America 
Canvas, 21.10 uur 
Driedelige documentaireserie waarin correspondent Michiel Vos de kijker laat kennismaken met 'zijn' Amerika. 
Vanavond aandacht voor San Francisco: ooit het paradijs voor de tegencultuur, nu een van de welvarendste 
plekken op aard. In het 'nieuwe Manhattan' moeten hippies plaatsmaken voor internetgoeroes. 

Voor hetzelfde geld 
Eén, 20.40 uur 
Reportageserie waarin Thomas Vanderveken, Britt van Marsenille en Jan Van Looveren de wereld van het geld 
verkennen. Vandaag aandacht voor geld verdienen met sportgokken, rijk worden met de ontwikkeling van apps en 
een onderzoek naar de kwaliteit van goedkope en dure zonnebrillen. 

Universiteit van Nederland 
Ned 2, 16.35 uur 
Gedragsbioloog Jan van Hooff (Universiteit van Utrecht) geeft college over tongzoenen. Waar komt het fenomeen 
vandaan? Wat is het evolutionaire nut? En heeft het iets te maken met vogels en voedsel? Volgens Van Hooff is er 
een connectie en in zijn spoedcollege legt hij uit wat die link is. 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Corrections (93%); Film (82%); Floods + Flooding (82%); Children (78%); Police Forces (73%); Sports + 
Recreation (68%); Teaching + Teachers (68%); Wounds + Injuries (63%); Child Care (63%); Famine (63%); Child 
Labor (62%) 
 

Industry: Entertainment + Arts (82%); Broadcasting Industry (81%) 
 

Load-Date: May 27, 2014

 
End of Document





Vladimir Poetins bondgenoot in Parijs
de Volkskrant
28 mei 2014 woensdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 33
Length: 249 words
Body


Ander commentaar 
Het begon allemaal als een gemiddelde tragikomische week in Frankrijk. Drie generaals dreigden op te stappen 
vanwege bezuinigingen. Een overheidsagentschap voorspelde toenemende werkloosheid. En de Franse 
spoorwegen erkenden dat de 2.000 treinen die ze hadden besteld te breed waren voor 1.600 stations. 

Maar op zondag omarmden de Fransen een schanddaad. Het zogenaamd gedetoxificeerde Front National geleid 
door de zogenaamd niet-giftige Marine Le Pen, versloeg met een anti-Europa- en anti-immigratie-campagne links 
en rechts. 

Het is een nihilistisch spektakel dat het Westen schande brengt en Vladimir Poetin blij maakt. De oproep van 
premier Valls tot een 'democratische rebellie' tegen wat hij een keus voor haat en verdeeldheid noemde, werd 
genegeerd. 

Mevrouw Le Pen heeft opgeroepen tot een as Parijs-Berlijn-Moskou. Ze beschrijft Poetin als 'patriot' en heeft 
dezelfde intentie als de Russische president om de EU als westerse politieke macht te neutraliseren. Poetin kan 
zich geen comfortabeler bondgenoot wensen. 'Hij beseft dat we dezelfde waarden verdedigen', zei Le Pen over 
Poetin. 'Het christelijke erfgoed van de Europese beschaving.' 

In een nieuwe wereld waar het Front National de grootste Franse stemmentrekker is, en waar deze partij een 
officiële Europese fractie kan leiden gesubsidieerd uit belastinggeld, kan Poetin op Marine Le Pen rekenen als de 
luidruchtigste cheerleader voor appeasement. 

John Vinocur 
Poetin en Le Pen willen beiden Europa uitschakelen 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Protests + Demonstrations (94%); Election Fraud (90%); European Union (88%); International Relations 
(78%); Embargoes + Sanctions (67%); Defense Departments (65%); Poisonings (61%) 
 

Load-Date: May 27, 2014

 
End of Document





Ombudsman is activist af en lobbyist geworden
de Volkskrant
30 mei 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 9
Length: 517 words
Byline: REMCO MEIJER
Body


Profiel - Guido van Woerkom, Nationale Ombudsman 
Tweede Kamer kiest met oud- directeur van de ANWB voor een gematigder toon. 
Met de voorkeur voor ANWB-hoofddirecteur Guido van Woerkom (59) als nieuwe Nationale Ombudsman kiest de 
Tweede Kamer voor een man met een geheel ander profiel dan zijn voorganger Alex Brenninkmeijer. Kort gezegd: 
van activist naar lobbyist. Het parlement zal dinsdag een definitief besluit nemen over de voordracht door de vaste 
commissie voor Binnenlandse Zaken van Van Woerkom, die dan na de zomer wordt beëdigd. 

Voor Van Woerkom pleit dat hij als vertegenwoordiger van bijna 4 miljoen leden in zekere zin al een soort nationale 
ombudsman was. Maar dan wel een die als onvervalste lobbyist streed voor de belangen van automobilisten, 
hoezeer Van Woerkom ook bekendstond als een man die 'met een groen hart' de belangen van de samenleving 
wilde dienen. De Leidse jurist Van Woerkom kondigde al in januari zijn vertrek aan bij de ANWB, waar hij vijftien 
jaar de hoogste man was. Veranderingen in de bestuursstructuur van de grootste vereniging van Nederland 
maakten dat hij besloot op te stappen. 

Zijn voorganger, Alex Brenninkmeijer (62), had een heel ander profiel. Hoewel ook opgeleid als jurist (in Groningen, 
in Tilburg gepromoveerd bij oud-minister Ernst Hirsch Ballin en later zelf hoogleraar in Leiden), stond hij bekend om 
zijn geëngageerde uitspraken over detentie van illegalen, onheus optreden van de politie en het ruige klimaat in 
Nederland tegen buitenlanders. Afgelopen najaar zei hij in Buitenhof dat 'het politieke tij in Nederland discriminatoir 
en racistisch is'. Hij noemde als voorbeeld het Polen-meldpunt van de PVV, waartegen premier Mark Rutte 
weigerde op te treden. 

'De stemming in Den Haag is tegen vreemdelingen', aldus Brenninkmeijer. Hij noemde de politiek hard en 
Nederlanders 'nogal bot en direct'. Die uitspraken kwamen hem op kritiek uit diverse hoeken te staan. Waren zulke 
uitlatingen wel passend voor de voorman van een Hoog College van Staat? 

In januari vertrok Brenninkmeijer naar de Europese Rekenkamer in Luxemburg, die de begroting van de Europese 
Unie controleert. Hij was bezig aan zijn tweede termijn als ombudsman, maar kreeg toestemming om tussentijds te 
vertrekken. Sindsdien was Frank van Dooren waarnemend Nationale Ombudsman. 

De Kamer ontving dertig sollicitaties op de vacature die Brenninkmeijer openliet. Met zes kandidaten werd een 
gesprek gevoerd, waarna de keuze op Van Woerkom viel. Hij wordt benoemd voor zes jaar. Op Twitter reageerde 
hij: 'Grote eer, grote verantwoordelijkheid. Van 4 miljoen leden naar 16 miljoen Nederlanders.' 
Klachtenman voor de burger 
De Nationale Ombudsman is een onafhankelijke functionaris die klachten van burgers over onbehoorlijk 
overheidsoptreden behandelt. Hij wordt benoemd door de Tweede Kamer. Klachten over het optreden van 
gemeenten en provincies worden niet behandeld, tenzij de Nationale Ombudsman daartoe speciaal door een 
gemeente of provincie is aangewezen. De Nationale Ombudsman behandelt alleen klachten over individuele zaken 
waarvoor geen beroep bij de rechter mogelijk is. 
 
Graphic

 
Brenninkmeijer
Foto ANP
Van Woerkom
Foto ANP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Justice Departments (94%); Suits + Claims (81%); Police Forces (75%); Government Departments + 
Authorities (75%); Law + Legal System (70%); Labor Disputes + Negotiations (67%); Legislation (65%); Prisons 
(64%); Children (64%) 
 

Industry: Automotive Services (90%) 
 

Load-Date: May 29, 2014

 
End of Document





Geachte redactie
de Volkskrant
30 mei 2014 vrijdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 27
Length: 798 words
Body


Verkoop onze trots niet 
Allereerst keur ik de actie van Geert Wilders af. Hij heeft de Saoedi's op hun ziel getrapt door het bekladden van 
hun vlag met een anti-islam tekst (Ten eerste, 28 mei). 

Laten we de zaak echter niet dramatiseren omdat die nadelig zou kunnen zijn voor onze handel met Saoedi-Arabië. 
Laten we onze trots niet verkopen voor een paar oliedollars. Bovendien hoor ik nooit iemand proteste- ren wanneer 
ergens in een islamitisch land de Amerikaanse of de Israëlische vlag wordt verbrand. Er wordt in Nederland en ook 
elders in Europa met twee maten gemeten. Kennelijk doen de gevoelens van de Amerikanen en de Israëli's er niet 
toe. 

Wat mij betreft mag minister Timmermans naar Riyad vliegen om het Nederlandse standpunt uit te leggen. Wat hij 
absoluut niet moet doen, is onze nationale trots verkwanselen en de hielen van de sjeiks likken. Dat zijn die paar 
dollars niet waard. Als de uitleg van Timmermans niet voldoende is, dan is het jammer. De Nederlandse economie 
zal het wel overleven. 

Gosling Wiersma, Amsterdam 
Belast automatisering 
In zijn pas verschenen boek Groeiland pleit Frank Kalshoven voor een 60-urige werkweek (Economie, 24 mei). 
Want, constateert hij, we zijn in de loop der jaren steeds minder gaan werken. Ook stelt hij vast dat de 
arbeidsproductiviteit sinds 1950 is verviervoudigd. Maar dat is niet, zoals hij doet voorkomen, omdat we steeds 
harder zijn gaan werken, maar omdat we door goed onderwijs en dito investeringen de automaat en de computer 
hebben uitgevonden. Die nemen ons nu het grootste deel van het werk uit handen. 

Helaas hebben we het werk nog steeds niet zo weten in te richten dat we toe kunnen met een pakweg 25-urige 
werkweek voor iedereen. En zo staan er nu 700 duizend mensen werkloos aan de kant (officieel) en nog eens 
zoveel werkzoekenden (officieus). 

Het gekke is dat al die veelverdienende automaten en computers geen inkomstenbelasting betalen, maar wel 
tienduizenden banen per jaar uitstoten. Als we dat eerst eens beginnen te belasten dan hebben we al een 
beginnetje om al diegenen zonder kansen een zinvolle toekomst te geven door middel van een onvoorwaardelijk 
basisinkomen. 

Dan kunnen ze zelf beslissen of ze in deeltijd of voltijds, al dan niet betaald, zich op een zinvolle wijze inzetten voor 
de maatschappij. 

Gerard Veldman, Alkmaar 
Koninklijk 
Wil Hoefnagel-Van der Wilk: wijst er op dat de NVVH al decennia lang het predicaat KONINKLIJK heeft (O&D, 27 
mei). Nou, wees daar maar trots op. 

Zo wordt er op radio 4, steeds maar weer als zij aan bod komen - tot je er misselijk van wordt - omgeroepen: HET 
KONINKLIJK CONCERTGEBOUW ORKEST. 

Aad van der Meulen, Loon op Zand 
Tolstoj 
Het verschil in rijkdom is gegroeid (O&D, 27 mei). Leo Tolstoj (1828-1910) verduidelijkt dit alles in één zin: 'rijkdom 
is de voornaamste oorzaak van armoede'. 

Ron de Rijk, Hilversum 
Onoplosbaar 
Ik las vandaag de Brief van de Dag van docente Saskia Hakkaart (O&D, 27 mei) en vroeg mij af wat haar oplossing 
is voor de enorm toegenomen emigratie van vluchtelingen uit Eritrea en Syrië. Haar leerlingen lijken het niet te 
weten, maar weet zij het dan wel? 

Ik geef haar volkomen gelijk dat geluk niet gekoppeld zou moeten zijn aan de plek waar je geboren bent. Maar hoe 
zouden we dit, nu dit wel zo blijkt te zijn, dan wel moeten organiseren? 

Wat mij betreft (en met mij velen) is iedere vluchteling van harte welkom in ons land. Maar hoe we deze instroom 
moeten verwerken? Ik zou het niet weten. Ik vrees dat de door haar genoemde heren Teeven, Rutte en Wilders ook 
geen idee hebben, net zo min als veel andere Europese leiders. De ervaring leert dat het niet veel uitmaakte of de 
verantwoordelijke ministers nu afkomstig waren van links of van rechts. Een humane en tevens werkbare oplossing 
is er in al die tijd nog nooit gevonden. 

Ik snap dan ook best dat de leerlingen geen antwoord hebben op de vraag van docente Hakkaart, want dat heeft 
niemand, ook mevrouw Hakkaart niet. Niet uit lethargie, maar uit onmacht. 

Josee van der Velde, Amsterdam 
Roman en film 
Anders dan Arnon Grunberg denkt (Voetnoot 28 mei), is er iets wat echt alleen een roman kan : een wereld 
oproepen die voor iedere lezer anders is. Film laat minder aan de verbeelding over dan een roman. Daarom valt de 
verfilming van een roman vaak tegen voor wie eerst het boek gelezen heeft. 

Trees Dunk, Eindhoven 
Chaos en minder zorg 
De zorg moet gedecentraliseerd worden, omdat de gemeenten dichter bij de burger staan. Om die zorg te kunnen 
verlenen, creëren gemeenten samenwerkingsverbanden. Combineer dat met de wens van Plasterk om gemeenten 
met minimaal 100.000 inwoners te vormen en wat zie je dan? Zeer grote organisaties die zorg verlenen, maar wel 
voor minder geld. Gevolg: een tijd chaos en waarschijnlijk minder zorg. Ik snap het niet. 

Jan van Londen, Lochem 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Teaching + Teachers (94%); Labor Force (88%); Educational Institution Employees (65%) 
 

Industry: Educational Services (82%) 
 

Load-Date: May 29, 2014

 
End of Document





Niet volk, maar onderwijs verheffen
de Volkskrant
30 mei 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 4
Length: 671 words
Byline: MAARTJE BAKKER
Body


Analyse - Leenstelsel 
Decennialang werden jongeren financieel geholpen om een zo hoog mogelijke opleiding te volgen. Met het 
leenstelsel is dat principe losgelaten. 
Het lijkt alsof het weinig moeite kost om de studiebeurzen te vervangen door leningen. De politieke leiders in Den 
Haag kwamen op maandagavond een uurtje bij elkaar, toen nog twee uur op woensdagochtend en spoedig daarna 
zag het leenstelsel het licht - al bleken de vier partijen hun geesteskind 'studievoorschot' te hebben gedoopt. 

Toch is de invoering van het leenstelsel voor studenten een ingrijpend politiek besluit. Jarenlang was het 
vanzelfsprekend dat jongeren financieel werden geholpen om een zo hoog mogelijke opleiding te volgen. Het paste 
precies bij de verheffing van het volk die de PvdA beschouwt als een van haar bestaansredenen. Een betere 
hefboom dan de studiefinanciering was nauwelijks denkbaar. 

Hoe kan het dat uitgerekend twee linkse partijen (PvdA en GroenLinks) en een onderwijspartij (D66) studenten zelf 
laten opdraaien voor de kosten van hun studie? GroenLinks zegt steevast dat 'de bakker niet moet betalen voor het 
zoontje van de advocaat'. Dat argument wordt hevig bestreden door de partijen die tegen het leenstelsel zijn. Zo 
zegt het CDA dat de advocaat al meer belasting afdraagt dan de bakker en dus al voor het onderwijs van zijn zoon 
betaalt. De SP voegt eraan toe dat ook de bakkerszoon straks een lagere studiebeurs krijgt. 

PvdA en D66 zeggen dat ze het overheidsgeld liever uitgeven aan het onderwijs dan aan het levensonderhoud van 
studenten. Kinderen uit armere gezinnen zullen nog steeds gaan studeren, geloven ze. Studenten van ouders die 
minder dan 30 duizend euro verdienen, houden een beurs van 365 euro. En reizen met het openbaar vervoer blijft 
gratis. 

Bovendien betaalt een studie zich dubbel en dwars terug, benadrukt PvdA-minister Jet Bussemaker (Onderwijs) 
steeds. Ze heeft onderzoeken paraat waaruit blijkt dat mensen met een diploma van hogeschool of universiteit op 
zak anderhalf tot twee keer zoveel geld verdienen in hun leven. 

Toch houden de vier partijen er stiekem rekening mee dat sommige jongeren niet meer zullen gaan studeren. 
Bussemaker heeft al eens gezegd dat het niet erg is als sommige mbo'ers gaan werken. Doorleren mag, maar 
liever als het een bewuste keuze is. 

Bussemaker brengt het voorzichtig, maar er zijn geleerden die het onomwonden zeggen: er zijn zo langzamerhand 
genoeg hoger opgeleiden in Nederland. We hebben ook vakmensen nodig die niet alleen maar willen denken, maar 
ook willen doen. Nu doen hoogopgeleiden het werk van laagopgeleiden. 

Bovendien weten achtergebleven groepen in de bevolking - vrouwen, allochtonen - de weg naar de poorten van 
het hoger onderwijs te vinden. 'Onderwijs is niet meer de verheffingsmotor die het ooit was', stelt de 
Wetenschappelijke Raad voor het Regeringsbeleid vast in zijn rapport Naar een lerende economie. 

De massale deelname aan het hoger onderwijs heeft tot nieuwe problemen geleid. De collegezalen zijn overvol. 
Het onderwijs is schools en niet uitdagend. Docenten doen het onderwijs er zo'n beetje bij, naast hun onderzoek. 
Ook studenten nemen hun studie nauwelijks serieus. Ze besteden weinig tijd aan hun opleiding. Hun werkstukken 
wemelen van de spelfouten en ze hebben bijna allemaal moeite met wiskunde. 

De tijd van de massale verheffing van het volk is voorbij. Niet de bevolking, maar het onderwijs zelf moet worden 
opgetild naar een grote hoogte. De huidige politici kiezen ervoor om daar het geld in te steken. 

Ze nemen voor lief dat het hoger onderwijs voor sommige jongeren minder toegankelijk wordt. Voor kinderen van 
arme ouders. Maar ook voor jongeren van het platteland. De studiebeurzen droegen eraan bij dat studenten 
gemakkelijk op kamers konden gaan wonen. Uitwonende studenten kregen immers een fors hogere beurs dan 
thuiswonende. Dat maakte het plattelandsjongeren mogelijk te verhuizen naar een studentenstad. Mogelijk zullen 
ze nu eerder voor een hogeschool in de buurt kiezen dan voor een universiteit ver weg. 
 
Graphic

 
De laatste lichting die nog een studiebeurs kan krijgen: leerlingen van het Pax Christi College in Druten die 
eindexamen hebben gedaan op weg naar het galafeest. Vanaf het studiejaar 2015/2016 moeten studenten geld 
gaan lenen om hun opleiding te betalen.
Foto Marcel van den Bergh / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Teaching + Teachers (94%); Colleges + Universities (89%); Students + Student Life (81%); Student 
Financial Aid (70%) 
 

Industry: Educational Services (92%) 
 

Load-Date: May 29, 2014

 
End of Document





Beroep op bijstand bereikt piek
de Volkskrant
31 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 20
Length: 449 words
Byline: VAN ONZE VERSLAGGEVER JONATHAN WITTEMAN
Body


Jongeren vaker ontslagen, maar ook weer sneller aan de slag 
De crisis is her en der al naar de geschiedenisboeken verwezen, maar in de bijstand is daar nog niets van te 
merken. Het aantal mensen in de bijstand is het eerste kwartaal van dit jaar met 13 duizend gestegen naar 426 
duizend, de hoogste stand sinds eind jaren negentig. Dat blijkt uit cijfers van het Centraal Bureau voor de Statistiek 
(CBS). 
Na de val van Lehman Brothers in september 2008 is het aantal bijstandsgerechtigden met ruim 45 procent 
gestegen. Sinds de tweede helft van 2012 is de bijstandsgroei door massaal banenverlies in een stroomversnelling 
geraakt. 

Het broze economische herstel is volgens het CBS wel af te lezen aan de daling van het aantal WW-uitkeringen en 
een lichte toename van het aantal vacatures. 'Ondernemers zijn minder pessimistisch over hun investeringsplannen 
en de toekomstige omvang van hun personeelsbestand', schrijft het CBS in een verklaring. Het voorzichtige 
optimisme leidt echter nog niet tot minder mensen in de bijstand. 

'Bijstandsontvangers zijn doorgaans mensen die al relatief lang zonder werk zitten. Zij hebben gemiddeld minder 
kans snel een baan te vinden', aldus het CBS. Het grootste deel van de bijstandsgerechtigden heeft al langer dan 
een jaar deze uitkering. 

Procentueel gezien de grootste groei van het aantal bijstandsgerechtigden was te zien in de leeftijdsgroep tot 27 
jaar. Het aantal jongeren in de bijstand steeg sinds het laatste kwartaal van 2013 met 7 procent tot 41 duizend. De 
verklaring ligt volgens het CBS in de opmars van flexibele arbeidscontracten en kortere baantjes, waardoor 
jongeren niet of nauwelijks WW-rechten opbouwen en bij baanverlies sneller in de bijstand terechtkomen. Het 
voordeel van flexibilisering is dat de jongeren ook weer sneller aan de slag raken, aldus het CBS. 

Het merendeel van de bijstandsgerechtigden bestaat uit mensen van 45 jaar en ouder. Hun contingent steeg met 
vijfduizend tot 203 duizend. Tussen de 27 en 45 jaar zitten er 182 duizend Nederlanders in de bijstand, een groei 
van zesduizend. 

Van de 426 duizend bijstandsgerechtigden zijn er volgens de CBS-cijfers 188 duizend van autochtone afkomst, 
oftewel 3 procent van de autochtone beroepsbevolking. Van niet-westerse allochtone herkomst zijn 191 duizend 
bijstandsgerechtigden, oftewel bijna 23 procent van deze categorie. 

Aan het eind van het eerste kwartaal zaten 241 duizend vrouwen in de bijstand, een stijging van zesduizend, tegen 
185 duizend mannelijke bijstandsgerechtigden, een stijging van zevenduizend. Het totale peil van 426 duizend 
bijstandsgerechtigden werd voor het laatst bereikt in 1998. In januari van dat jaar zaten 449 duizend mensen in de 
bijstand. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Population + Demographics (94%); Labor Force (69%); Unemployed Persons (63%); Children (62%) 
 

Company:  LEHMAN BROTHERS HOLDINGS INC (57%) 
 

Load-Date: May 30, 2014

 
End of Document





Wat staat ex-rebellen te wachten?
de Volkskrant
31 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 16
Length: 1062 words
Byline: VAN ONZE CORRESPONDENT REMCO ANDERSEN
Body


Reportage: Krijgsgevangenen Homs 
Gevangen opstandelingen in Homs zitten in de Andalus-school. Voor het oog van de pers lijkt het er tamelijk 
comfortabel. Maar: 'Vijftien mensen zijn medio april uit Andalus verdwenen.' 
Majoor Ammar kan het prima vinden met zijn gevangenen. In de Andalus-school in Homs geeft hij de ex-rebellen 
warm een hand en vlijt zich naast hen neer op de kussens, een knie ontspannen omhoog. 'We zijn allemaal 
vrienden nu', zegt de majoor, een officier van de gevreesde Syrische veiligheidsdiensten. 'Vraag ze maar wat je 
wil.' 

Verwachtingsvol kijkt majoor Ammar langs de randen van de kamer. De mannen op de kussens blijven grotendeels 
stil. Eentje doet een poging tot een glimlach. Desgevraagd verklaart een ex-rebel dat hij weliswaar een wapen had, 
maar alleen omdat hij in de belegerde oude stad moest vechten voor zijn voedsel. Een ander vult aan: 'De 
gewapende groepen zijn slecht. Dat zien we nu in.' De rest kijkt zwijgend toe. Bij sommigen trillen de handen. 

Sinds de eerste evacuatie van inwoners van het oude centrum van Homs, drie maanden geleden, worden mannen 
van 'strijdbare leeftijd' uit rebellengebied ondergebracht in een school aan de rand van de binnenstad. Het Syrische 
regime roemt de afgelopen maanden zijn amnestieprogramma: rebellen die de wapens neerleggen en geweld 
afzweren, mogen onder bepaalde voorwaarden vrijuit gaan. 

De Andalus-school moet bezoekende journalisten overtuigen van de goede bedoelingen van Damascus. 

De sfeer in Andalus is nogal onwerkelijk. Voor een detentiecentrum gerund door de Syrische veiligheidsdiensten - 
volgens de VN verantwoordelijk voor grootschalige foltering en executie - is de plek tamelijk comfortabel. Mannen 
roken samen sigaretten in Spartaanse kamers met waslijnen voor de vensters. Er rennen kinderen rond, afkomstig 
van tien families die al in de school zaten voordat het een 'heropvoedingscentrum' voor rebellen werd. Vrolijk kijken 
de mannen die hier doelloos door de gangen dwalen niet, maar er zijn geen tekenen van mishandeling. 
Veiligheidsstaat 
Maar buiten beeld duikt de realiteit van de Syrische veiligheidsstaat op. 'Zeker vijftien mensen zijn medio april uit 
Andalus verdwenen volgens onze informatie', zegt Neil Sammonds van Amnesty International, die zich in de 
kwestie heeft vastgebeten. 'Dat gebeurde toen medewerkers van de Verenigde Naties een tijdje niet aanwezig 
waren.' Er was een mortiergranaat in de buurt van de school gevallen. 

Sammonds: 'Syrië zegt dat de mannen zijn vrijgelaten, maar wij kennen zeker twee gevallen die aan de 
veiligheidsdiensten zijn overgedragen en mishandeld. De rest kan niet worden gevonden.' 

Het onderzoek in de Andalus-school duurt twee tot drie dagen, soms een week, en héél soms een maand, zegt 
majoor Ammar. Maar in het centrum dwalen tal van jonge mannen rond die er al een maand of twee maanden 
vastzitten. Zoals Fahd, de enige die toegeeft dat hij tot voor kort in de oude binnenstad van Homs heeft gevochten 
tegen het regeringsleger. 

Fahd nam de wapens op nadat militairen zijn vader hadden gedood, toen die in een kruisvuur terechtkwam. Als een 
heropgevoede spijtoptant zegt Fahd nu dat zijn beslissing de wapenen op te nemen tegen de staat een vergissing 
was. De Farouq-brigade, waar hij in de oude stad bij zat, noemt hij nu een bende criminelen die alleen maar vecht 
voor geld 'vanuit het buitenland', een verwijzing naar Golfstaten die de rebellen sponsoren. 

'Er was onrecht, handel in bloed en zielen', zegt Fahd nu. Even later spreekt hij zichzelf tegen, en zegt dat alleen 
extremisten zich zo gedroegen. 

Hoe dan ook: Fahd ziet nu in dat de staat het beste met hem voor heeft en hoopt zijn studie economie te kunnen 
vervolgen als het onderzoek is afgerond. Majoor Ammar bezweert dat het een kwestie van tijd is. De rest kijkt 
zwijgend toe. 

Of en wanneer Fahd en andere ex-rebellen weg mogen, blijft volstrekt onduidelijk. Majoor Ammar zegt eerst dat 
iedereen die een misdaad heeft begaan naar de rechtbank wordt doorverwezen, en even later dat conform het 
amnestieprogramma iedereen na onderzoek mag vertrekken. 

Het tekent de verwarring rondom de amnestieverklaring, die weinigen daarom serieus nemen: de voorwaarden zijn 
wisselend en onduidelijk. De Syrische veiligheidsdiensten hebben bovendien geen reputatie van 
vergevingsgezindheid. 

Van de meeste gevangenen lijkt hun misdaad vooral hun afkomst en leeftijd te zijn. Iedere man tussen de 15 en 55 
afkomstig uit de oude stad is volgens majoor Ammar schuldig aan terrorisme of ondersteuning daarvan. 'Ze worden 
allemaal arbitrair vastgehouden', zegt Sammonds van Amnesty International. Wie geluk heeft, mag weg; de 
afgelopen maanden hebben honderden mannen het centrum verlaten. 

'Sommigen worden vriendelijk bedankt en weggestuurd, anderen worden opnieuw gearresteerd, weer anderen 
verdwijnen', zegt Sammonds. 

Een medewerkster van de VN-vluchtelingenorganisatie Unhcr die de school geregeld bezoekt, haalt de 
schouders op over de amnestieregel. 'Er zijn allerlei uitzonderingsclausules wat betreft de ernst van de misdaad en 
dergelijke', zegt zij. 'Als een van de veiligheidsdiensten zegt: 'Wij hebben interesse in deze man', dan houdt het op. 
De amnestie geldt uiteindelijk gewoon voor wie het regime wil dat zij geldt.' 
Bang weg te gaan 
Er zitten 220 mannen vast in de school. Zo'n honderd van hen worden nog onderzocht, de rest mag weg, maar 
heeft ervoor gekozen te blijven. Zij hebben niets om naar terug te keren of zijn bang om een voet buiten de school 
te zetten. Radicale groepen zien de mannen die zich hebben overgegeven als verraders en hebben gedreigd hen 
te vermoorden. 

Bij het verlaten van de school krijg je het gevoel een regulier vluchtelingencentrum uit te stappen. Een jongetje 
schopt tegen een bal op het schoolplein, een provisorisch kraampje verkoopt flesjes fris en snacks, de mannen 
zwaaien je uit vanaf de netjes geveegde gang. 

Alleen bij het afscheid van de behulpzame majoor Ammar in zijn kantoortje, word je eraan herinnerd dat deze 
mannen hun toekomst allesbehalve zeker zijn. Op een stoeltje zit daar Fahd, de spraakzame jonge ex-strijder, 
omringd door militairen die vriendelijk glimlachend beschikken over zijn onzekere lot. 
De amnestie geldt gewoon voor wie het regime wil dat zij geldt (VN-medewerkster die de gedetineerden geregeld 
bezoekt) 
De gewapende groepen zijn slecht. Dat zien we nu in (Ex-rebel gevangen in de Andalus-school) 
 
Graphic

 
Syrische rebellen die zich hebben overgegeven aan het regeringsleger bivakkeren in een lokaal.  
Foto Joseph Eid / AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (84%) 
 

Load-Date: May 30, 2014

 
End of Document





Welke lessen leert de uitslag?
de Volkskrant
31 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 29
Length: 972 words
Byline: MARTIN SOMMER
Body


Vrij zicht Martin Sommer 
De EU heeft geleid tot een gevoel van onveiligheid en in de steek gelaten zijn. 
Even naar Frankrijk voor de frisse lucht. Hoewel frisse lucht dit keer betrekkelijk is. Een kwart van dit land stemde 
een week geleden op het Front National. Bleu Marine noemt de lijst van Marine Le Pen zichzelf schattig, maar fris 
is het beslist niet. Mijn Franse departement had nota bene de hoogste score van het hele land, in mijn dorp viel het 
gelukkig mee. Negen stemmen voor het Front National, terwijl het UMP van voorheen Sarkozy de grootste bleef 
met dertien. De koeien kijken alsof er niks is gebeurd. Net als sommige snuggere commentatoren in Nederland. De 
socialisten en christen-democraten blijven immers in het europarlement ruim in de meerderheid, dus waar hebben 
we het over. Recht zo die gaat met Europa. 

Eén avond Franse teevee en je wist anders. De jonge premier Valls, normaliter van dadendrang vervuld, stond het 
huilen nader dan het lachen. L'heure est grave, zei hij. We beleven een loodzware tijd. Een dag later verscheen 
president Hollande om mes chers compatriots toe te spreken. Ontredderd, er is geen ander woord. Bij de top in 
Brussel dinsdag stelde hij vast dat Frankrijk een probleem heeft, en dat derhalve Europa een probleem heeft. 
Daarmee raakte hij de kern: gaan we na deze verkiezingen door alsof alle Europese neuzen bloeden of worden er 
lessen geleerd? 

Dat ziet er een week later niet goed uit. Het kalf is verdronken maar men maakt nog geen aanstalten om iets aan 
de put te doen. Voormalig eurogroepvoorzitter Juncker eiste alvast het voorzitterschap van de Europese 
Commissie op. 'Ik heb de verkiezingen gewonnen', sprak deze dreumes uit Luxemburg namens heel 
christendemocratisch Europa. Zijn kiezerslegitimiteit is nul, maar hier geldt de Franse uitdrukking: niets vergeten, 
niets geleerd. 

Ook weinig opbeurend zijn de reacties uit het Brusselse apparaat. President Hollande heeft zijn zaakjes thuis niet 
op orde en dan naar Brussel wijzen is makkelijk. Dat geldt in eurocratische ogen ook voor de Britse premier 
Cameron, net zo'n loser, die stoer roept dat Brussel 'te groot, te bazig en te bemoeizuchtig' is - maar serieuze 
alternatieven aandragen, ho maar. Twee zwakke leiders die vooral naar zichzelf moeten kijken, is het idee. 

Ook raadsvoorzitter Van Rompuy maakt oudergewoonte vooral voorwaartse bewegingen. Zijn lijstje prioriteiten van 
na de Europese verkiezingen lijkt sprekend op het lijstje van vóór de Europese verkiezingen. Klimaat, banen en 
energie - waarbij hij nog altijd niet aarzelt om van een 'Energie Unie' te spreken. Inderdaad kijken de koeien hier 
nog net zo sullig als een maand geleden. Maar in het Verenigd Koninkrijk is de partij van Nick Clegg, de enige die 
ronduit vóór Europa pleitte, letterlijk verpletterd. Premier Cameron staat over drie maanden voor een referendum 
over de afscheiding van Schotland. In 2017 stemmen de Britten nog eens, over een Brits afscheid van de EU. 
Cameron is misschien een sukkel, maar voor Nederland zou dat beslist een ramp zijn. In datzelfde jaar kiest 
Frankrijk een nieuwe president. Nu is alles mogelijk, dus waarom niet een overwinning voor Marine Le Pen? 

L'heure est grave. Het is geen Weimar zoals je wel hoort; Weimar werd in Duitsland na afloop van de Eerste 
Wereldoorlog vanaf dag één gehaat, omdat de uitkomst van die oorlog werd beleefd als een diep gevoeld verraad. 
Daarvan is nu in Europa geen sprake. Deze uitslag is het loon van het in de wind slaan van waarschuwingen als 
het referendum van 2005 en de onuitgesproken overtuiging dat expertenbestuur beter is dan de volksstem. De 
Europese Unie, bedoeld om meer bescherming en welvaart te bieden aan haar inwoners, heeft tot het tegendeel 
geleid: een gevoel van onveiligheid en in de steek gelaten zijn. Daarbij helpt het vooral niet iedereen een fascist te 
noemen die een eurokritische stem heeft uitgebracht. 

Er moeten conclusies worden getrokken. 1. De euro blijft. Geen woeste experimenten. Maar omdat die ene 
Europese staat er niet komt, betekent dat wel dat de voorwaarden streng zullen zijn. Voor wie in de euro wil blijven, 
zit er maar één ding op. Je aan de regels houden. 3 procent is 3 procent. Ook voor Fransen en Italianen. 

2. Grenzen worden serieus genomen. De praktijk van het Schengen-verdrag is dat de binnengrenzen weg zijn, de 
buitengrenzen nauwelijks bewaakt. Douanecontrole onder Schengen: maximaal twee coupés per trein, maximaal 
acht treinen per dag. Dat is absurd. De grenscontrole Frontex aan de EU-buitengrens werkt nu als shuttle service 
voor immigranten die asiel aanvragen. Dit raakt de kern van het onveiligheidsgevoel en moet anders. Minder 
Schengen, meer controle. 

3. Budgetrecht. De mannen met de koffertjes van de trojka die de boekhouding op orde brachten, worden in Zuid-
Europa gehaat. Zoals ex-premier Monti van Italië in deze krant zei, je bent je zelfstandigheid en gezag kwijt. De 
noordelijke variant zijn de bemoeienissen van eurocommissaris Olli Rehn. Eurocratenbestuur raakt de kern van de 
soevereiniteit en is nauwelijks aanvaardbaar. Verdere plannen zoals Europese belastingen of eurobonds moeten 
zeker worden opgeborgen. Nationale zelfstandigheid zo veel als mogelijk in stand houden, moet nu het 
uitgangspunt zijn. 

Ja, maar we gaan toch niet tornen aan het vrij verkeer van werknemers, zegt u nu als oprecht Europeaan. En het 
vluchtelingenverdrag van Genève, daar kunnen we echt niet aan raken. En als je minder begrotingscontrole wilt, 
heb je niets van de crisis begrepen. Kortom, alles wat ik hierboven suggereer, is vast onzinnig. Maar een ding staat 
als een paal boven water. Als we het er nu over eens zijn dat het zo niet werkt, dan moet het anders. We spreken 
elkaar bij de volgende verkiezingen. 
Martin Sommer is politiek commentator van de Volkskrant 
Iedere eurokritische stemmer fascist noemen helpt niet 
 
Graphic

 
Juncker heeft niets geleerd...
Foto AFP
Valls beleeft een loodzware tijd...
Foto AFP
Is Cameron een sukkel...?
Foto Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); European Union Regulation + Policy (62%) 
 

Load-Date: May 30, 2014

 
End of Document





Niet lamlendige, maar arme student geweerd
de Volkskrant
31 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Binnenland
Length: 732 words
Byline: ALEID TRUIJENS
Body


IJs&Weder Aleid Truijens 
Zijn die even bij de neus genomen. Vorige week stemde de helft van de studenten voor D66, áls ze al stemden 
voor het Europees Parlement. Niet dat ze wisten waarom, maar D66 was 'de onderwijspartij', dus dat zat wel goed. 

Nu zette hun partij, samen met GroenLinks, een handtekening onder een akkoord met de regering over een 
'sociaal' leenstelsel voor studenten. In één klap wordt aan toekomstige studenten 279 euro aan maandinkomen 
ontnomen. Dat zou je eens moeten doen bij groepen werknemers, dan is het land te klein. En terecht. Maar 
studenten hebben, behalve hun stem, niks in te brengen. Zij moeten 'zelf investeren in hun toekomst'. 

Dat de VVD dat standpunt huldigt, weten we allang. Die partij is duidelijk: 'investeren' moeten we letterlijk opvatten. 
Studeren doe je voor jezelf. Voor de liberalen is studeren de kortste route naar driemaal of meer modaal; wie heeft 
gestudeerd, verdient anderhalf tot dubbel zo veel als iemand met mbo. 

De 15 duizend euro extra die studenten moeten lenen (boven op de 15 duizend die ze nu gemiddeld lenen), mogen 
ze in 35 jaar afbetalen; zo'n 100 euro per maand. Dus die lening is wel rendabel. Tenminste, als we de razendsnel 
oplopende werkloosheidcijfers onder hoogopgeleiden eventjes negeren 

Maar wees dan als neoliberaal ook consequent. Als je studenten werkelijk verantwoordelijk houdt voor hun 
toekomst, maak dan ook geen uitzondering voor kinderen uit arme gezinnen - inkomenspolitiek! - en laat studenten, 
net als in de Verenigde Staten, de volle mep betalen, de werkelijke kosten van tienduizenden euro's per jaar. Die 
worden ook in ons nieuwe stelsel gewoon opgehoest door de belastingbetalers. 

Lijnrecht hiertegenover staat de opvatting dat universiteiten en hogescholen geen snelwegen zijn naar een dik 
inkomen, maar intellectuele vrijplaatsen waar liefde voor en plezier in kennis heersen en het culturele erfgoed wordt 
bewaakt. Kennis en cultuur komen ten goede aan iedereen en iedereen mag er, mits capabel, aan bijdragen door 
er te studeren, ongeacht afkomst of spaarrekening. 

Het is de aloude opvatting van de sociaal-democraten, maar die tijd is helaas voorbij. Ook zij hangen tegenwoordig 
de armoeiige redenering aan dat studeren iets is wat je louter doet om er beter van te worden. Net als GroenLinks. 
Hield Femke Halsema in haar boek Geluk (2008) nog een vurig pleidooi voor Bildung, voor onderwijs dat mensen 
schoonheid toont en inzicht biedt, nu hoor je ook haar partijgenoten uitkramen dat 'de bakker toch niet hoeft te 
betalen voor het zoontje van de advocaat'. Wat een drogreden. Alsof het kind van de bakker niet juist door te 
studeren óók advocaat kan worden. Bovendien verdient een ondernemer met een hippe biobakkersketen vast niet 
minder dan een doorsnee-academicus. 

Het doet pijn om Jet Bussemaker te horen roepen dat 'iedereen beter wordt' van deze nieuwe regeling. D66 meent 
blijmoedig dat studenten zichzelf een geweldig cadeau hebben gegeven, een enorme impuls voor het hoger 
onderwijs! 

In die opgetogen propaganda sloop valse lucht. Het Centraal Planbureau voorspelde dat er door het leenstelsel 
jaarlijks ruim 10 duizend studenten minder zullen gaan studeren. Dat betreft voor het merendeel (7 duizend) hbo-
studenten en die komen vaak toch al niet uit intellectuele milieus. 

En wat merken de studenten van de lichting 2015 van die 'verbetering'? Elk jaar een beetje meer geld leidt niet 
vanzelf tot kwaliteit. Beter onderwijs krijg je door betere docenten, strengere selectie en hogere eisen. Dat scheelt 
ook een hoop geld. In het nieuwe plan worden niet de lamlendige studenten geweerd, maar de arme. 

Komt er grootscheeps studentenprotest? Toe nu toe zijn de reacties gelaten. Op http://petitie.nl druppelen de 
handtekeningen binnen. Kom op, als er twee miljoen mensen te porren zijn voor het behoud van Zwarte Piet, dan 
moeten er toch ook zoveel te bewegen zijn nu het echt ergens over gaat? 

De huidige studenten lopen niet hard, die hebben geen last van de regeling. En de toekomstige studenten? 
Nieuwsprogramma's gingen langs in vijfde klassen atheneum en gymnasium. De keurige, welbespraakte 16-jarigen 
vonden het 'niet eerlijk' dat zij straks geen stufi zouden krijgen. Maar ze dachten het probleem toch wel op te lossen 
'door hun ouders lief aan te kijken'. Niks lening. Zij niet. Natuurlijk, zo zal het gaan. 
Voor liberalen is studeren de kortste route naar driemaal modaal of meer 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Teaching + Teachers (94%); Colleges + Universities (86%); Students + Student Life (83%); Student 
Financial Aid (64%) 
 

Industry: Educational Services (93%) 
 

Load-Date: May 30, 2014

 
End of Document





Studeren als je ouders dikke beurs hebben
de Volkskrant
31 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 31
Length: 843 words
Byline: SVEN POELS
Body


Studielening I 
Schrijnend hoe in luttele jaren zoveel sociale verworvenheden worden verkwanseld. Het jongste slachtoffer is de 
toegankelijkheid van het onderwijs. 
De kogel is door de kerk. Met ingang van 1 september volgend jaar hebben nieuwe studenten geen recht meer op 
studiefinanciering. We hebben dat te danken aan de VVD, de PvdA, en de oppositiepartijen GroenLinks en de 
'studentenpartij bij uitstek' D66. Woensdagmiddag bereikten zij overeenstemming met minister van Onderwijs Jet 
Bussemaker over de invoering van een 'sociaal leenstelsel', in de volksmond ook wel 'in de schulden werken' 
genoemd. 

Het plan past prima in een reeks van kille bezuinigingsmaatregelen van de kabinetten-Rutte I en II. Eerst was er de 
langstudeerboete voor studenten die meer dan een jaar langer over hun studie deden, die vervolgens werd 
ingetrokken om plaats te maken voor het afschaffen van de studiefinanciering in de masterfase. En alsof dat 
allemaal nog niet rigoureus genoeg was, is deze week besloten om gelijk maar de hele studiefinanciering aan 
banden te leggen. De impliciete boodschap: vanaf volgend jaar bekijken de nieuwe generaties studenten het maar. 
Ieder voor zich en God voor niemand. 

Het is schrijnend te zien hoe ons land de met pijn en moeite opgebouwde naoorlogse verworvenheden in luttele 
jaren verkwanselt. Er wordt gekort op de zorg, sociale voorzieningen en uitkeringen van minima. Het onderwijs 
(lees: de traditioneel toch al arme student) is nu het volgende slachtoffer. Wat komt hierna? De huurtoeslag? En 
zullen we daarna die hele bijstandsuitkering maar eens gaan opdoeken? 

Natuurlijk, in tijden van crisis moet er worden bezuinigd. De vraag is alleen waarop je dat doet. We leven in een 
land waar, net zoals in de rest van de wereld, het verschil tussen arm en rijk alleen maar groter wordt. Het is van 
belang om dáár wat aan te gaan doen. Het afschaffen van de studiefinanciering zal daar niet aan bijdragen. Sterker 
nog, de maatschappelijke tweedeling zal er alleen maar door toenemen. 

De studiebeurs zoals we die nu (nog) kennen werd in de jaren tachtig ingevoerd en was bedoeld om iedereen te 
kunnen laten studeren, ongeacht afkomst of sociale klasse. Arm en rijk hadden zo een eerlijke start onder aan de 
maatschappelijke ladder, waarbij het intellectuele vermogen de doorslag gaf in de weg naar boven. 

Vanaf volgend jaar gaan we weer terug naar de tijd waarin de dikte van de beurs van de ouders bepaalt of iemand 
überhaupt nog aan een (wetenschappelijke) carrière kan gaan beginnen. Met een gigantische studieschuld in het 
vooruitzicht - naar schatting gemiddeld zo'n 40 duizend euro na een afgeronde studie van vier jaar - zullen veel 
kinderen uit arme en ook modale gezinnen ervoor kiezen om na de middelbare school niet verder te leren. 

Behalve een verdergaande tweedeling in de maatschappij heeft dit ook tot gevolg dat er binnen afzienbare tijd een 
enorme toename zal zijn van jongeren op de toch al krappe arbeidsmarkt. Onze middelbare scholieren van nu 
mogen daar vanaf volgend jaar gaan concurreren met onderbetaalde Polen en Bulgaren. De student van weleer 
wordt zo de nieuwe flexwerker of uitkeringstrekker van morgen. Is dat wat we willen? 

Politici gaan er gemakshalve van uit dat de student, eenmaal afgestudeerd, de gigantische schuldenlast wel kan 
afbetalen. En wat zijn ze schappelijk: de aflossingstermijn gaat van vijftien naar 35 jaar en afgestudeerden hoeven 
pas te gaan betalen als ze een baan hebben op minimumloonniveau. Veel aankomende studenten zullen het 
werkelijk een fantastisch vooruitzicht vinden in een onzekere arbeidsmarkt waar vaste contracten en een goed 
(start)salaris eerder uitzondering dan regel zijn. 

De ov-kaart blijft wel behouden. Een verdienste van oppositiepartijen GroenLinks en D66, dames en heren. Fijn, als 
je niet kunt gaan studeren. En laten we vooral niet vergeten dat het nieuwe leenstelsel 1 miljard euro moet gaan 
opleveren, waarvan 200 miljoen beschikbaar wordt gesteld voor 'een enorme kwaliteitsimpuls' van het hoger 
onderwijs. Dat zijn de woorden van Pieter Duisenberg, Tweede Kamerlid voor de VVD. 'Onderwijsgeld gaat niet 
langer naar levensonderhoud van studenten, maar naar onderwijs.' Ik vraag me af van welke royale beurs 
Duisenberg tijdens zijn studie heeft geprofiteerd. Uitwonende studenten van nu moeten namelijk zien rond te 
komen van een basisbeurs van nog geen 280 euro per maand. Even voor de goede orde: daar kan de gemiddelde 
student zijn huur nog niet eens van betalen. En oh ja, studeren kost ook nog eens geld (op dit moment ruim 150 
euro per maand, exclusief studiemateriaal). Vandaar ook de naam 'studie-financiering'. 

De student van weleer wordt de uitkeringstrekker van morgen. Goed bezig, Mark Rutte. En dat voor iemand die 
acht jaar heeft gestudeerd voordat hij in de positie was om later minister-president te worden. Maar ach, daar zal 
pappie ook wel een flink (financieel) aandeel in hebben gehad. 

Sven Poels is freelancejournalist en student aan de Universiteit van Tilburg. 
Veel kinderen uit arme en modale gezinnen zullen afzien van verder leren 
 
Graphic

 
Geslaagde eindexamenkandidaten op weg naar galafeest in Druten.
Foto Marcel van den Bergh / de Volkskrant
Sven Poels
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Teaching + Teachers (94%); Students + Student Life (93%); Colleges + Universities (92%); Student 
Financial Aid (84%) 
 

Industry: Educational Services (89%) 
 

Load-Date: May 30, 2014

 
End of Document





[De rubriek U is een podium voor lezers. Bijdragen ...]*
de Volkskrant
31 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Opinie en Debat
Length: 1355 words
Body


De rubriek U is een podium voor lezers. Bijdragen over actuele onderwerpen zijn welkom mits bondig geformuleerd 
en worden alleen in behandeling genomen indien ondertekend en - ook bij e-mail - voorzien van naam, adres en 
telefoonnummer waar u overdag te bereiken bent. Gelieve de teksten niet als bijlage bij de e-mail te verzenden. De 
redactie behoudt zich het recht voor artikelen en brieven te redigeren en in te korten. De auteurs verlenen impliciet 
toestemming voor openbaarmaking en verveelvoudiging van hun bijdragen in (elektronische) uitgaven van de 
Volkskrant. 

Redactie Henk Müller 

Fax 020-5626289, 

Postbus 1002, 

1000 BA Amsterdam; 

E-mail brieven@volkskrant.nl 
Eigenaresse 
Eigenaardig hoe een fout woordgebruik ongeredigeerd kan terugkomen in een van de leukste Volkskrantcolumns, 
die van Nico Dijkshoorn ('Poesje', V, 28 mei). In die column duidt Nico het vrouwelijke baasje van zijn naamgenoot 
tot twee maal toe aan als 'eigenaresse'. Als dit juist zou zijn, moeten we een vrouwelijke leraar ook leraresse gaan 
noemen, hebben we het over makelaresse, minnaresse, en ga maar door. 

Of, omgekeerd, kunnen we misschien een mannelijke bezitter 'eigenaris' gaan noemen... 

Overigens is de sentimentele fascinatie van Nico voor kleine aaibare dieren (al of niet dood) opmerkelijk en 

een terugkerend thema in zijn werk. 

Rob Damen, Alkmaar 
Wiebes is geen vent 
Staatssecretaris Wiebes heeft onderzoeken laten verrichten en daaruit blijkt niet dat er grenseffecten zijn als gevolg 
van de accijnsverhogingen. Zowel de Belastingdienst als de benzineproducenten konden daarover geen zekerheid 
verschaffen. 

In België passen ze de afritten naar de tankstations aan om de toestroom van Nederlanders in goede banen te 
leiden, maar onderzoek geeft geen duidelijkheid. Al vanaf het begin zien we steeds interviews met wanhopige 
pomphouders die hun lege zaak laten zien, maar onderzoek geeft geen duidelijkheid. 

Als Wiebes een vent is dan zegt hij gewoon waar het op staat: 'De accijnsverhogingen hebben we afgesproken. 
Terugdraaien betekent gezichtsverlies. Failliete ondernemers, dat is hun eigen risico.' Maar politici zijn zelden 
kerels en dus verschuilt hij zich achter niet te controleren onderzoeken en laat de onvrede dooretteren. 

Hoe komt het toch dat de bevolking zich steeds meer van de politiek afkeert? Misschien moet Den Haag daar eens 
een onderzoek naar laten doen. Maar ook daar zijn ze te laf voor. 



Peter Nierop , Purmerend 
Pomphouderslatijn? 
We gingen een paar dagen naar Duitsland. Gezien het lawaai van de pomphouders in Nederland maar niet tevoren 
getankt. Het zou in Duitsland véél goedkoper zijn. Dat viel tegen. De goedkoopste pomp (in de binnenlanden, niet 
langs de snelweg) was voor diesel altijd nog 2 cent duurder dan de goedkope pomp thuis bij vertrek. Bij terugkomst 
zelfs 4 cent. Zijn Groningen en Leeuwarden toevallig goedkoopte-eilanden vanwege de moordende concurrentie? 
Of hebben we te maken met pomphouderslatijn? Zo te horen stinkt de staatssecretaris er gelukkig niet in. Even 
wachten tot de benzine-dampen zijn opgetrokken? 

Jos Jorritsma, Groningen 
Zo lukt inburgeren niet 
Weet minister Asscher dat wanneer je de website http://inburgeren.nl wilt lezen en begrijpen, je minimaal NT2-
niveau B1/B2 moet beheersen? Wanneer je een aanvraagformulier wilt invullen/downloaden om een lening bij DUO 
aan te vragen, geldt hetzelfde. Dit is de reden dat veel verplichte inburgeraars, waaronder de asielzoekers 
bovengenoemde niet of veel te laat doen. 

Ik ben docent Nederlands als tweede taal (NT2) en ik zie het gebeuren. Dit betekent dat veel inburgeringsplichtigen 
te laat of niet naar school gaan om in te burgeren! Ik maak me zorgen. 

Jacqueline Claassen, docent NT2 
Sollicitatieplicht 
Vorig jaar ben ik, door faillissement van het bedrijf waar ik werkzaam was, werkloos geworden. Inmiddels ben ik 
ruim 15 maanden vruchteloos aan het solliciteren. Maar omdat ik binnenkort 64 word, dacht ik daarvan verlost te 
worden, omdat je na je 64ste wordt vrijgesteld van de sollicitatieplicht. Ik kwam echter bedrogen uit toen ik dit 
onlangs bij het UWV aan de orde stelde. De vrijstelling geldt alleen als je werkloos wordt na je 64ste verjaardag. Ik 
moet dus blijven solliciteren, tot aan mijn pensioen (65 jaar plus 3 maand). Ook FNV Kiem zei dat de politiek nog 
steeds niet heeft besloten deze rechtsongelijkheid ongedaan te maken. 

Frans Janssen, Woerden 
Afgunst 
Het voorstel van Piketty om 1 procent kapitaalbelasting voor vermogens tussen 1 en 5 miljoen euro te heffen (Carel 
Zuil, O&D, 27 mei) is in Nederland al in 2002 ingevoerd. Sindsdien wordt box 3-vermogen boven 21.139 euro belast 
met een vermogensrendementsheffing van 1,2 procent. 

Daarnaast wordt vermogen in de eigen woning belast door middel van het eigenwoningforfait. Deze belasting 
varieert tussen de 0 procent voor goedkope woningen tot 1,8 procent voor woningen met een WOZ-waarde boven 
de 1,04 miljoen. 

In Nederland is het goed toeven voor diegenen die afgunstig zijn jegens vermogenden. Ik hoop dat de 
kapitaalbelasting helpt om ook hen vermogend te laten worden. 

Jurgen Geerlings, Valkenswaard 
Saoedi-Arabië 
Het linkse hart ging sneller kloppen. Wat een meesterlijk goede bijdrage van Max Pam in de Volkskrant van 28 mei! 
Het is niet uit te leggen dat 'wij' met als enig doel 'bescherming van de handelsbelangen' naar Saoedi-Arabië 
afreizen. 

Ik heb tenminste geen enkel signaal ontvangen dat het democratisch tekort van dat land tijdens 'hoog Nederlands 
bezoek' aan de orde gesteld zal worden. Er wordt niets gedaan aan het met trots uitdragen van de vrije 
samenleving in het hol van de leeuw. 

Ik vind de woorden van minister Timmermans over het belang van verdraagzaamheid en tolerantie, uitgesproken 
binnen de veilige muren van het Nederlandse parlement, opeens een stuk minder stoer. En dat terwijl hij in Max 
van der Stoel toch een voortreffelijk voorbeeld heeft over hoe mensenrechten in sociaal-democratisch buitenlands 
beleid een centrale rol kunnen spelen. 

Job van Amerongen, Amsterdam 
Psychiatrische zorg 
Jacobine Geel maakt het wel bont door te stellen dat de psychiatrische patiënt in de eigen omgeving beter herstelt 
dan in een instelling (Binnenland, 28 mei). 

Ze vergeet een groep patiënten die niet herstellen kan en een groep recidiverende patiënten, tot wie ik ook behoor. 
Voor hen is de instellingsomgeving vaak de enige plaats waar stabiliteit en steungroepfaciliteiten aanwezig zijn en 
de patiënt tot zichzelf kan komen. Gemeenten hebben geen geschoold personeel en amper capaciteit voor de 
opvang van psychiatri- sche patiënten in de vorm van professioneel begeleide inloop en dagbesteding. 

Aafke van Veen 
Lijsters waren verschrikkelijk 
Ik behoor tot een van de eerste lichtingen die kennis mochten maken met de Lijsterboeken, waarover Aleid Truijens 
zo enorm enthousiast is (Ten eerste, 24 mei). De boeken van de Lijsterserie waren verschrikkelijk, zeker voor 
kinderen van 15-16 jaar. Hoe kun je jonge kinderen zulke gortdroge stof voorzetten, waarin niks gebeurt en dat 
'stimuleren van lezen' noemen? Alleen al door De komst van Joachim Stiller heb ik tot vijf jaar na het afronden van 
de middelbare school geen leesboek meer willen aanraken. Een van mijn beste vrienden heeft hierna zelfs nooit 
meer een boek voor zijn plezier gelezen, terwijl hij wel een studie rechten heeft afgerond. 

Na het overwinnen van mijn aversie tegen literatuur ben ik weer begonnen met lezen en ik lees nu met erg veel 
plezier. Ik ben hogeropgeleid, maar heel veel literatuur is niet leesbaar voor het merendeel van de Nederlandse 
bevolking en werkt alleen maar averechts om mensen aan het lezen te krijgen. 

Ik pak nog af en toe een boek van mijn oude literatuurlijst om te ervaren of het nu beter bevalt, maar boeken als De 
Avonden of Het bittere kruid zijn niet om door te komen. Als je kinderen wilt stimuleren om te lezen moet je ze 
kennis laten maken met 'populaire' boeken van bijvoorbeeld Stephen King, J.K. Rowling of Dan Brown om te laten 
zien dat lezen op jonge leeftijd ook leuk kan zijn. 

Wellicht pakken ze op latere leeftijd nog eens een Mulisch of Campert mee. 
Willem-Otto van Soest, Vlijmen 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Teaching + Teachers (94%); Sex + Gender Issues (65%) 
 

Industry: Educational Services (83%) 
 

Load-Date: May 30, 2014

 
End of Document





Let op het wijkende water
de Volkskrant
31 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Vonk
Length: 2013 words
Byline: FRANCESCA DE CHÂTEL
Body


Midden-Oosten: Waterschaarste is nergens ter wereld zo groot 
Bij alle oorzaken voor de oorlog in Syrië is het wanbeheer van de watervoorraad er zeker ook een. De politieke wil 
om ze in te voeren ontbreekt, maar oplossingen zijn er wel. Door 
Toen ik Adnan al-Sahn ontmoette, woonde hij in een schuurtje in een voorstad van de Libanese hoofdstad Beiroet 
met negen andere Syrische mannen. Ze werkten allemaal illegaal als bouwvakkers en stuurden geld naar hun 
familie in het noordoosten van Syrië. 'Het is geen leven zo', zei Sahn, die tot 1999 boer was geweest. 'We wonen in 
een sloppenwijk, we verdienen slecht, we eten slecht...' 

Net als zijn zeven broers had Sahn de basisschool niet afgemaakt. 'Kon ik maar teruggaan naar de tijd dat we 
gewoon in ons huis woonden en we onze kudde hoedden. Maar er is geen water meer. Dat heeft alles veranderd.' 

Hij is een van de tienduizenden boeren die hun land verlieten in de jaren negentig en 2000 toen de watervoorraden 
in heel Syrië afnamen na jaren van uitputting en mismanagement door het Syrische regime. 

'Het leven was mooi', zei hij in 2009. 'Nu zijn we alleen nog maar aan het overleven. We eten en drinken en we 
leven nog, maar we zijn onze waardigheid kwijt. Kijk mij nou: Ik ben 32 en ik ben nog niet eens getrouwd - ik werk 
al tien jaar in Libanon. En waarvoor? Wat staat me hierna te wachten? Nog tien van zulke jaren?' 

Ik vraag me weleens af waar Sahn en zijn huisgenoten nu zijn, of ze nog leven, zijn teruggekeerd naar Syrië om te 
vechten, of als vluchteling in Turkije of Libanon zitten. 

Net als in Tunesië, Egypte, Libië en Jemen heeft de opstand in Syrië, die in maart 2011 begon, vele oorzaken. De 
toenemende werkloosheid, het groeiende gat tussen arm en rijk, de wijd verbreide corruptie en het gebrek aan 
politieke vrijheid worden vaak, en terecht, genoemd. Over het effect van het langdurige mismanagement van water 
en land gaat het minder vaak, en toch was het een van de redenen voor de arme plattelandsbevolking om tijdens 
de eerste protesten de straat op te gaan. 

De afgelopen vijftig jaar heeft een combinatie van een onhoudbaar water- en landbouwbeleid, corruptie en een 
snelle bevolkingsgroei ertoe geleid dat de watervoorraden in Syrië steeds meer zijn teruggelopen. En tot 
ongenoegen van de plattelandsbewoners stond de overheid erbij en keek ernaar. 

In de jaren negentig dreigden de watervoorraden op veel plekken vervuild en uitgeput te raken. De staat deed niets 
om grote problemen zoals het slaan van illegale putten tegen te gaan en moedigde het juist aan om nog meer 
gronden te irrigeren. 

De situatie voor de boeren verslechterde nog meer toen Bashar al-Assad zijn vader Hafez in 2000 opvolgde en een 
economische liberalisering doorvoerde die leidde tot de afschaffing van landbouwsubsidies. 

Zo groeide het gat tussen de kleine groep rijken in de steden en de ontevreden armen op het platteland. Omdat de 
boeren niet langer hun brood konden verdienen met landbouw, trokken ze naar de grote steden, waar ze in 
armoedige omstandigheden leefden en werk zochten in de bouw en in de fabrieken. 

Toen een enorme droogte het land teisterde tussen 2006 en 2010, waren de gevolgen desastreus: de gemiddelde 
graanoogst stond al jaren op 4,7 miljoen ton, maar zakte naar 2,1 miljoen ton in 2008. Syrië, altijd een exportland, 
zag zich gedwongen om voor het eerst in vijftien jaar graan te importeren. 
Boerengemeenschappen 
De droogte had een verwoestend effect op de boerengemeenschappen, vooral in het toch al arme noordoosten van 
het land. De plotseling opheffing van de subsidies op diesel en kunstmest was voor velen de doodklap. Boeren uit 
het door droogte getroffen noordoosten verlieten hun land en trokken naar het zuiden, naar Damascus, of naar 
provisorische tentenkampen bij de grens met Jordanië. 

In april 2009 besloot Abdullah Ahmed, een vader van zeven kinderen, om zijn dorp aan de oever van de Eufraat in 
het noordoosten van Syrië te verlaten toen de grond daar was 'doodgegaan'. Hij was van plan om met zijn hele 
gezin naar Damascus of naar Libanon te trekken, maar zag weinig kans op een beter leven voor zijn kinderen. 'Het 
zal hun net zo vergaan als hun vader. Ze zullen wel in leven blijven, ze hebben wel te eten en te drinken, maar dat 
is dan ook alles.' 

'De landbouw is dood', zei Younes Berho, een van de buren van Ahmed. 'Als ze die subsidies dit jaar niet weer 
invoeren, zal niemand het land nog gaan bewerken.' Maar, zo voegde hij eraan toe, geen van de boeren uit het 
dorp had uitzicht op ander werk - de meesten hadden amper de basisschool afgemaakt. 'We zijn boeren, dat is wat 
we kunnen. Wat heb ik nou in een fabriek te zoeken?' 
Uitputting 
In 2010 was de toestand dermate verslechterd dat de VN schatte dat 3,7 miljoen mensen, oftewel 17 procent van 
de Syrische bevolking, 'niet zeker waren van voeding'. Velen van hen moesten zien te overleven op brood en 
gesuikerde thee. 

De afgelopen vijftig jaar zijn de watervoorraden in het Midden-Oosten en Noord-Afrika door uitputting en 
mismanagement geslonken. Rivieren en bronnen zijn drooggevallen, het grondwater is dramatisch gedaald en 
vervuiling vormt een ernstige bedreiging voor zowel het oppervlakte- als het grondwater. 

De Jordaan, die door Israël, Jordanië, Libanon, Palestina en Syrië wordt gedeeld, is teruggebracht tot 2 procent van 
zijn oorspronkelijke stroom en wordt zwaar vervuild door afvalwater. In Irak maken verzilting en vervuiling de 
Eufraat ongeschikt voor gebruik in de landbouw en voor drinkwater. In Syrië valt de Khabour, de belangrijkste 
zijrivier van de Eufraat, een aantal maanden per jaar droog omdat er veel te veel water aan de rivier en de 
omliggende bronnen wordt onttrokken. 

Grondwaterreserves in de regio worden ook bedreigd door uitputting en vervuiling. De Ras al Ain-bron aan de 
grens van Syrië en Turkije was vijftig jaar geleden een van de grootste karstbronnen ter wereld, maar sinds 2000 is 
hij vrijwel opgedroogd nadat er zesduizend putten aan weerszijden van de grens zijn geslagen. 

In Saoedi-Arabië is het grondwaterpeil in veel van de waterhoudende grondlagen van het land de afgelopen vijftig 
jaar dramatisch teruggelopen. Het grondwater in deze lagen is niet hernieuwbaar en het gevaar van uitputting 
dreigt. 

De waterhoudende grondlagen van Israël en de Palestijnse gebieden worden ook bedreigd: in de Gazastrook, waar 
het grondwater de enige bron voor drinkwater vormt, is 98 procent van de watervoorraad ongeschikt voor 
menselijke consumptie als gevolg van uitputting en ernstige vervuiling. 

En dan zijn er nog de klimaatveranderingen, die een enorm effect zullen hebben op de regio. Minder regenval zal 
vaker tot droogte leiden, terwijl er juist een grotere vraag naar water zal zijn omdat de temperaturen oplopen. Het 
gevolg zal zijn dat de drinkwaterreserves tot 2030 nog 20 procent zullen teruglopen. Volgens een rapport van de 
VN uit 2013 is de gemiddelde beschikbare hoeveelheid water per persoon teruggelopen van 2.925 m3 per jaar in 
1962 tot 743,5 m3 in 2011. Dit zit ruim onder de internationaal erkende waterarmoedegrens van 1.000 m3 per jaar. 

Het maakt het Midden-Oosten en Noord-Afrika tot de regio met de grootste waterschaarste ter wereld. De vraag om 
water is er gigantisch toegenomen als gevolg van de snelle bevolkingsgroei, technologische ontwikkelingen en de 
intensivering van de landbouw sinds 1950. Ondertussen neemt het aanbod constant af ten gevolge van uitputting 
en mismanagement, vervuiling en klimaatveranderingen. 
Damascus 
De ontwikkeling van de Syrische hoofdstad Damascus in de afgelopen vijftig jaar maakt pijnlijk duidelijk hoe fataal 
de combinatie van factoren kan zijn. Ooit werd Damascus het 'Paradijs van de Oriënt' genoemd. De stad was in het 
Midden-Oosten beroemd om z'n drinkwaterbronnen en de weelderige tuinen eromheen. 

Maar de massale en ongecontroleerde stedelijke groei, het inefficiënte watergebruik in de landbouw en het gebrek 
aan milieustrategie hebben een van de meest verfijnde en uitgebreide waterdistributie- en irrigatiesystemen ter 
wereld vernietigd. 

'We vergeten dat we hier in de woestijn leven en dat Damascus nu zeven miljoen inwoners heeft', vertelde Nizar, 
een medewerker van het lokale waterschap mij al in 2001. 'Dat is tien keer zoveel als vijftig jaar geleden. Dus is het 
logisch dat het water opraakt.' 

We stonden op dat moment midden in de beroemde Ghuta-oase, die de stad vroeger omringde. 'Dit waren allemaal 
abrikozen-boomgaarden', zei Nizar toen hij me het desolate landschap liet zien. 'Zover het oog reikte.' Het was nu 
allemaal woestijn. Slechts een paar stoffige boomstammen langs de kant van de weg herinnerden nog aan de 
boomgaarden die hier eeuwenlang hadden gestaan. 

Eerder had Nizar me al meegenomen naar de bron van de rivier de Barada in de bergen ten westen van Damascus 
- de tweede belangrijkste waterbron voor de stad. Er was daar ooit een meertje, maar halverwege de jaren '90 
waren het meertje en de rivier opgedroogd nadat de overheid een pijpleiding had aangelegd om het water om te 
leiden om te voorzien in de drinkwaterbehoefte van de snel groeiende stad. 

'De Barada was ooit een snelstromende, diepe rivier met ijskoud water', zei Nizar, toen we bij de bron stonden en 
naar een poel groen water keken dat daar lag te rotten in de hete zon. 'Mensen verdronken er zelfs in.' Hij was 
even stil en zei toen met een wrange glimlach: 'Dat kun je je nu niet meer voorstellen.' 

De rest van de dag reden we door de Barada-vallei en door de drukke straten van het centrum en de voorsteden 
van Damascus. Nizar wees me steeds op dingen die er niet meer waren: de droge rivierbedding van de Barada die 
nu vol met afval lag, bronnen die waren opgedroogd en boomgaarden die waren verdord. 

Toen ik hem vroeg wat de overheid deed om de milieuvervuiling in Damascus een halt toe te roepen, aarzelde 
Nizar eerst nog, maar zei toen: 'Arabische overheden hebben geen oog voor langetermijnplanning. Ze hebben 
geen visie, geen plan. In Syrië zit iedereen te slapen. En misschien, heel misschien, worden we nog wel wakker als 
het water echt opraakt en we voor een catastrofe staan.' 
Geen politieke wil 
Wetenschappers en waterexperts in de regio zeggen dat er wel degelijk technische en politieke oplossingen 
bestaan voor de watercrisis in het Midden-Oosten en Noord-Afrika: technieken als het hergebruik van gezuiverd 
afvalwater en het opvangen van regenwater kunnen de voorraden aanvullen. En maatregelen voor efficiënter 
watergebruik in de landbouw en het instellen van stringente waterwetgeving kunnen helpen water te besparen. 

Die noodzakelijke veranderingen komen er niet door een gebrek aan politieke wil. In steden als Amman en 
Damascus dreigt het water al meer dan tien jaar op te raken, toch staat het onderwerp heel laag op de politieke 
agenda. Waar wel nog steeds over wordt gesproken: de uitbreiding van het gebied waar wordt geïrrigeerd en waar 
dus de waterbronnen worden uitgeput. 

Sommige analytici beweren dat revoluties zullen leiden tot meer transparantie en verantwoordelijkheidsgevoel in de 
watersector, maar daar is nog weinig van te merken. Sterker nog, de Arabische Lente zorgt er voorlopig voor dat 
goed watergebruik alleen maar verder zakt op de politieke agenda. 

In landen als Egypte, Libië, Tunesië en Jemen zullen onderwerpen als democratie, vrijheid van meningsuiting, 
mensenrechten en de gelijkheid van man en vrouw de komende jaren het publieke debat blijven beheersen. En in 
Syrië gebruiken regeringstroepen water - of liever gezegd de besmetting en het onthouden van drinkwater - zelfs 
als wapen tegen de bevolking in gebieden die door de rebellen worden beheerst. 

Al die andere onderwerpen lijken misschien belangrijker dan goed watermanagement. Ze zijn ook belangrijk, maar 
de effecten van de groeiende waterschaarste zijn dat ook en krijgen te weinig aandacht. Terwijl ze op lange termijn 
de stabiliteit van de regio ernstig zullen ondermijnen. 
Vertaling Herman te Loo 
Francesca de Châtel is journalist en onderzoeker. Ze promoveert 11 juni aan de Radboud Universiteit. Ter 
gelegenheid daarvan organiseert de universiteit het symposium Vanishing Water Landscapes in the Middle East. 
 
Graphic

 
Een Egyptische boer bij zijn drooggevallen land langs de Nijl.
REUTERS
Waar de beschikbaarheid van water in gevaar komtOf water goed beschikbaar is, hangt niet alleen af van de 
hoeveelheid water zelf. Ook andere factoren als variatie in de aanvoer via rivieren, de mogelijkheid (of 
onmogelijkheid) water op te slaan en de intensiteit van het verbruik spelen een rol. Deze kaart laat zien hoe groot 
het risico op waterschaarste is.
Graphic Mirjam Leunissen
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (88%); International Relations (75%); Water 
Crises + Shortages (69%) 
 

Industry: Agriculture (94%) 
 

Load-Date: May 30, 2014

 
End of Document





Rentenieren is een feest, of toch niet?
de Volkskrant
31 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Economie
Length: 2206 words
Byline: DOOR WILCO DEKKER
Body


Met minder werkenden, meer ouderen en relatief laag belaste vermogens dreigt Nederland een renteniersnatie te 
worden. Hoe dat te voorkomen? 
Terwijl door de Franse stereconoom Thomas Piketty het debat over de groeiende ongelijkheid tussen en arm en rijk 
is opgelaaid, doemt in Nederland het schrikbeeld van de terugkeer van de renteniersnatie uit de 18de eeuw op: een 
groeiende groep rijken die afwachtend op zijn spaargeld zit, terend op successen uit het verleden, waardoor nieuwe 
impulsen voor de economie uitblijven, met een langdurige recessie tot gevolg. 

Destijds ging het om de rijkdom uit de Gouden Eeuw, de tijd van de VOC, vol handelsgeest en veroveringsdrang. 
Vervolgens sloeg de geest van Jan Salie toe: de tevreden Nederlander stak de handen niet meer uit de mouwen en 
verdiende zijn geld met beleggingen in buitenlandse obligaties. Die periode van economische teruggang was terug 
te zien in de schilderkunst: stoere zeebonken maakten plaats voor portretten van pijprokende renteniers, badend in 
luxe op hun buitenverblijven. 

Nu gaat het om de generatie die Nederland na de Tweede Wereldoorlog opbouwde en het land in de tweede helft 
van de 20ste eeuw, met de Opel Kadett voor de deur, tot grote welvaart bracht. In de 21ste eeuw is de tijd 
gekomen voor het 'Zwitserleven-gevoel'. 

Miljoenen babyboomers gaan leven van het geld dat ze eerder opzij hebben gelegd. Er zijn nu 2,8 miljoen senioren. 
Over tien jaar zijn het er 3,8 miljoen. In 2040 wordt de piek bereikt met 4,7 miljoen. In dezelfde periode daalt de 
beroepsbevolking van ruim 10 naar ruim 9 miljoen mensen. Dat betekent dat er dan twee werkenden zijn op één 
oudere, tegen bijna vier nu. Bijkomend probleem, financieel gesproken dan: de groeiende groep ouderen wordt ook 
steeds ouder. Daardoor neemt het beroep op de zorg toe. 

Dat slaat grote gaten in de overheidsfinanciën. De inkomstenbelasting en premies van de slinkende groep 
werkenden lopen de komende decennia terug, de kosten van de groeiende groep ouderen lopen op. Die 
demografische ontwikkeling was goed te voorspellen, dus er zijn al tal van maatregelen genomen. Zo gaat de 
AOW-leeftijd omhoog naar in eerste instantie 67 jaar. Daardoor krijgen mensen er later recht op, en betalen ze er 
langer aan mee. De huidige 65-plussers krijgen al minder belastingkorting en dragen zelf een beetje bij, via de 
'houdbaarheidsbijdrage'. In de zorg worden verder de eigen bijdrages verhoogd, waarbij ook de vermogens in beeld 
zijn: wie bezit heeft, betaalt een flink deel van de kosten van het verpleeghuis zelf. Over de honderden miljarden 
aan pensioengeld die straks aan al die ouderen worden uitgekeerd, wordt bovendien belasting geheven. Ook dat 
helpt de vergrijzing betaalbaar te houden. 

Maar levert het genoeg op? 

Nee, denkt publicist Robin Fransman. Op de website Follow The Money stelde de voormalig adjunct-directeur van 
het Holland Financial Centre, de lobbyclub van de financiële sector, onlangs dat de belastingopbrengst over de 
pensioenen tegenvalt. Dat komt doordat ze al jaren niet of nauwelijks meer worden verhoogd. Gezien de benarde 
positie van veel pensioenfondsen blijft dat nog wel even zo. Dat leidt tot de vraag wie de snel groeiende groep 
renteniers dan moet gaan onderhouden. De jongeren, die minder vermogen en inkomen hebben? De werkenden, 
van wier inkomen nu al netto relatief weinig overblijft? Dat is ongewenst en schadelijk. Daarom wordt het tijd 
vermogens zwaarder te belasten, betoogt Fransman. Dat kan ook best, stelt de publicist van VVD-huize, want 
vermogens worden in Nederland internationaal gezien laag belast. En als de lage belasting op vermogens wordt 
verhoogd, kunnen in ruil de hoge lasten op arbeid omlaag. Niet zozeer omdat dit rechtvaardig is, meldt Fransman 
er nog bij, maar omdat er geen alternatief is. 'Het gaat mij, net als staatssecretaris Wiebes van Financiën en de 
VVD niet om herverdeling vanwege oneerlijkheid, maar om het noodzakelijk en onafwendbaar aanpassen aan de 
nieuwe demografie.' 
Milde behandeling 
Vermogens leverden in 2011 in Nederland zo'n 11,4 miljard euro aan belasting op, 1,9 procent van het bbp. Dat is 
ongeveer het OESO-gemiddelde, maar minder dan in andere West-Europese landen als Frankrijk, België en Groot-
Brittannië (zie grafiek). 

De oorzaak van de fiscaal milde behandeling van vermogens is deels praktisch en deels politiek, zegt de Utrechtse 
hoogleraar Bas van Bavel, die voor de Wetenschappelijke Raad voor het Regeringsbeleid (WRR) onderzoek deed 
naar ongelijkheid, waarover komende donderdag een rapport verschijnt. Praktisch, vanwege de vrees dat het 
zwaarder belasten van financieel vermogen leidt tot belastingvlucht. 

Politiek, vanwege het ontzien van de eigen woning en vanwege de keuze van het toenmalige paarse kabinet om de 
vermogensbelasting in te ruilen voor een vermogensrendementsheffing. Dat werd destijds verkocht als een operatie 
om de rijken meer te laten bijdragen, maar het tegendeel lijkt te zijn gebeurd. In het systeem wordt 30 procent 
belasting geheven op een fictief rendement op het vermogen van 4 procent. Mensen met enkele tienduizenden 
euro's spaargeld op de bank hebben die 4 procent gezien de lage rente zeker niet gehaald. Voor hen pakt de 
heffing ongunstig uit. Miljonairs die hun vermogensbeheerders mondiaal kunnen laten speuren naar de beste 
beleggingen, halen waarschijnlijk meer dan 4 procent rendement, en zijn dus goed af. 

Terwijl naast de erfbelasting vanwege het vestigingsklimaat ook de winstbelasting omlaag ging, stegen de lasten op 
arbeid en consumptie. Belastingen en premies leverden de schatkist vorig jaar ongeveer 240 miljard euro op, bijna 
40 procent van het bbp, berekende econoom Bas Jacobs onlangs. Belastingen op vermogens, 
vermogensinkomsten en erfenissen waren goed voor 10 miljard euro, zo'n 1,7 procent. In Nederland wordt daar 
dus 'zeer weinig' belasting over geheven, concludeert Jacobs. De twee belangrijkste bronnen van vermogen - het 
eigen huis en het pensioen - worden netto zelfs gesubsidieerd, via de hypotheekrenteaftrek en de aftrek van 
pensioenpremies. Zo is de logica van het belastingstelsel ver te zoeken, meent de Rotterdamse econoom. 'De 
schatkist wordt nu gevuld door vrijwel uitsluitend belasting op arbeidsinkomen en consumptie te heffen en 
nauwelijks op inkomen uit vermogen. Daarmee beloont de overheid renteniersgedrag en bestraft ze hard werken, 
investeringen in menselijk kapitaal, maken van carrière en langer doorwerken', schreef Jacobs begin deze maand 
in NRC Handelsblad, naar aanleiding van het debat rond het boek van Piketty. 

In Het kapitaal in de 21ste eeuw wordt betoogd dat de ongelijkheid zal groeien, omdat vermogens meer opleveren 
dan arbeid. Jacobs vervolgt: 'Het is economisch doelmatig om meer belasting op kapitaal en minder op arbeid te 
heffen. Met name belastingen op huizen en erfenissen - hoe impopulair ook - richten relatief weinig economische 
schade aan. Dan kan meer inkomen worden herverdeeld tegen lagere economische kosten. En Nederland zal niet 
onverhoopt in een renteniersnatie veranderen.' 
Borduurwerkje 
Huizen en erfenissen zwaarder belasten? Pas nou toch op om in een van de rijkste en - qua inkomen - meest 
egalitaire landen ter wereld aan de vermogens te gaan morrelen, zegt Martien van Winden, oud-bankier, 
tegenwoordig vermogensbeheerder en de auteur van de Financiële Canon van Nederland, over 450 jaar rijkdom in 
dit land. Vermogen is goed voor de handel, het trekt welvaart en immigranten aan - 'zonder immigranten waren 
we nooit zo rijk geweest' - en het leidt tot investeringen in de economie. Dan lijkt een iets grotere bijdrage van de 
vermogenden misschien niet zo'n probleem, zegt Van Winden, maar het is een groot risico. 'De economie is net 
een borduurwerkje. Aan de voorkant ziet het er heel overzichtelijk uit, maar aan de achterkant zie je alle draadjes 
lopen. Als je daar zomaar aan gaat trekken, kunnen er grote gaten vallen.' 

Niettemin gaan de meeste deskundigen ervan uit dat er ergens de komende jaren een soort grote uitruil gaat 
komen tussen hogere lasten op vermogens in ruil voor lagere lasten op arbeid. Voor hoogleraar Van Bavel is het 
daarbij een optie dat de erfbelasting omhoog gaat, na de eerdere verlaging. Deze belasting - vorig jaar goed voor 
1,7 miljard euro opbrengst over 14 miljard euro nagelaten vermogen, gemiddeld 12 procent dus - kan ook helpen 
de kloof tussen arm en rijk beperkt te houden, en de erfelijkheid van ongelijkheid te verminderen. 

Verder zou belasting moeten worden geheven over de winst die op het vermogen wordt gemaakt. Niet fictief zoals 
nu, wat dus vooral de kleine spaarders treft, maar op de echte winst. De winst op vermogen bepalen is volgens 
deskundigen enorm ingewikkeld, maar diverse landen hebben al een 'capital gains tax', met een vlak of oplopend 
tarief. In Nederland klinkt dan al snel de waarschuwing voor belastingvlucht, maar daar is Van Bavel niet bang voor. 
Er wordt steeds meer actie ondernomen tegen de belastingparadijzen, en door de lage belasting hier is het eerder 
zo dat (winst op) vermogen fiscaal gezien naar Nederland komt, via de brievenbus-bv's. 

Verder wordt, wat publicist Robin Fransman betreft, ook de winst op de eigen woning belast. Een opmerkelijk 
voorstel voor een VVD'er, maar zoals gezegd: een alternatief is er volgens hem niet. Bovendien wijst Fransman op 
de grote economische voordelen van lagere lasten op arbeid, ook voor ondernemers. 

Hoe meer extra belasting bij vermogens wordt opgehaald, hoe lager die lasten op arbeid kunnen. Dat helpt niet 
alleen de burgers, die hun besteedbaar inkomen al jaren zien dalen, en dan meer overhouden in de portemonnee. 
Ook werkgevers zien hun lasten dalen, waardoor bedrijven meer banen zouden kunnen scheppen. 

Of de uitruil er ook echt komt, en hoe die er dan gaat uitzien, blijkt mogelijk nog voor de zomer. Dan zou het kabinet 
met een reactie komen op voorstellen van de commissie-Van Dijkhuizen voor een nieuw belastingstelsel, die al 
bijna een jaar liggen te wachten op behandeling. Of het kabinet echt van zich laat horen, moet worden afgewacht. 
De regeringspartijen PvdA (lagere inkomens ondersteunen, rijkdom niet erfelijk maken) en VVD (zo min mogelijk) 
denken fundamenteel anders over belastingen. Het kan dus ook na de zomer worden. Of nog later. 
MAAKT HET PENSIOEN NEDERLAND MINDER ONGELIJK? 
Groot was de ophef onlangs, toen bleek dat ook in - het qua inkomens egalitaire - Nederland de rijkste 1 procent 
een zeer groot deel van het vermogen bezit. De 74 duizend rijkste huishoudens hadden in 2012 gezamenlijk 273 
miljard euro aan aandelen, bank- en spaarrekeningen, huizen en andere bezittingen, de pensioenen uitgezonderd, 
zo rekende het CBS voor het eerst uit. Dat is 23,4 procent van het totaal, iets meer dan vóór de crisis. Dat betekent 
niet alleen dat de vermogensongelijkheid de afgelopen jaren is gegroeid, maar ook dat die ongelijkheid - in contrast 
met ons zelfbeeld - internationaal tot de scheefste behoort. 
Explosief materiaal, net op het moment dat de Franse econoom Thomas Piketty ook in Nederland furore begon te 
maken met zijn stelling dat de kloof tussen arm en rijk weer ouderwets groot wordt omdat vermogen meer oplevert 
dan arbeid. Eenmaal bekomen van de schrik, wezen deskundigen op de pensioenen. 'We' hebben met z'n allen 
1.200 miljard euro bij elkaar gespaard voor de oude dag, iets meer nog dan het 'vrije' vermogen waarover het CBS 
rapporteerde. Als die enorme pensioenberg wordt meegeteld, is de vermogensverdeling in Nederland een stuk 
minder ongelijk, werd opgemerkt. Dat is een geruststellende gedachte. Maar klopt het ook? 
Pensioenrechten en vermogen zijn twee wezenlijk verschillende dingen, zegt hoogleraar Bas van Bavel, die voor de 
Wetenschappelijke Raad voor het Regeringsbeleid (WRR) onderzoek deed naar vermogensongelijkheid. Pensioen 
is uitgesteld inkomen: het wordt gespaard om later het inkomen mee aan te vullen. Je kunt er nu niet bij. Pensioen 
is ook niet overdraagbaar aan anderen. Bij overlijden stopt de uitkering. Het is dus ook niet overerfbaar, zoals 
'gewoon' vermogen. Dat 'gewone' vermogen kan ook dienen als buffer voor tegenslagen als werkloosheid of een 
kapotte wasmachine. Je kunt er ook een extra master voor je dochter van betalen. Met pensioen kan dat allemaal 
niet. 
Tel je de pensioenen niettemin mee, dan wordt de vermogensverdeling aanzienlijk minder scheef, zegt 
hoofdeconoom Peter Hein van Mulligen van het CBS. Hoe veel minder, is niet bekend. Daarvoor is nieuw 
onderzoek nodig, naar hoeveel pensioen groepen huishoudens hebben opgebouwd. Dat onderzoek moet er 
komen, zegt Van Bavel, die ervan uitgaat dat dan inderdaad zal blijken dat de verdeling minder scheef is. De 
Amsterdamse hoogleraar Paul de Beer denkt dat ook, maar volgens hem daalt de ongelijkheid wellicht minder dan 
verwacht. De meer vermogenden hebben waarschijnlijk ook de hogere pensioenen. Volgens De Beer moeten bij 
internationale vergelijkingen de pensioenen wel worden meegeteld. In het buitenland, waar niet collectief geld 
opzijgezet wordt, telt het spaargeld voor later ook mee als vermogen. Dus moet voor een goede vergelijking hier 
hetzelfde gebeuren met pensioenen. 
De kapotte wasmachine kun je nu eenmaal niet met je pensioen betalen 
Pas nou toch op om aan de vermogens te gaan morrelen (Martien van Winden, oud-bankier) 
 
Graphic

 
Adriaan de Lelie, De (veradellijkte) familie Van Brienen van Ramerus, 1804.
Collectie Rijksmuseum Amsterdam
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Public Finance (94%); Taxes + Taxation (92%); Social Security (84%); Capital Gains Tax (78%); 
Securities + Other Investments (70%); Retirement + Retirees (62%) 
 

Industry: Residential Property (62%) 
 

Load-Date: May 30, 2014

 
End of Document





Waargebeurd verhaal was beter af geweest zonder opsmuk
de Volkskrant
31 mei 2014 zaterdag

 
Copyright 2014 De Persgroep Nederland BV All Rights Reserved
 
 
Section: Halfberliner; Blz. 62
Length: 527 words
Byline: PERSIS BEKKERING
Body


Non-fictie 
Christine Otten: Rafaël 
** 
Atlas Contact; 224 pagina's; EUR 19,95. 

Het is een waargebeurd verhaal: Brabantse kapster valt voor illegale Tunesiër, onder de Griekse zon. Winny en 
Nizar trouwen ter plekke, Winny raakt zwanger en de twee verhuizen naar Sousse, Tunesië. Zij zijn gelukkig, tot de 
geschiedenis ingrijpt. De Jasmijnrevolutie breekt uit, en Winny wil in veiligheid in Nederland bevallen. Het lukt de 
twee geliefden vervolgens niet om samen te zijn. Nizar krijgt geen visum en neemt twee keer een gammel bootje 
naar Lampedusa, waar hij gevangen wordt gezet. Winny schakelt de wereldpers in, die hen portretteert als 
moderne Romeo en Julia. Niet Nederland, maar België verleent hen onderdak. 

Christine Otten (1961) koos de liefdesgeschiedenis als materiaal voor de roman Rafaël. Ze sprak met het echtpaar 
en bezocht ook Lampedusa. De roman blijft dicht bij de werkelijkheid. Nizar en Winny krijgen geen pseudoniem. 
Otten hoefde ook niets te dramatiseren: het werkelijke verhaal heeft al een buitengewoon melodramatische 
kwaliteit. Grenzeloze liefde, liefdesbaby, de immigratiedienst als bad guy. 

Otten koos ervoor om de 'hoogtepunten' als de bruiloft en uiteindelijke hereniging niet te beschrijven, maar zich te 
concentreren op de tussenliggende tijd van wachten en onzekerheid. In fragmentarische flash forwards geeft ze 
een niet al te rooskleurig beeld van het leven van het gezin in België. Winny en Nizar hoeven niet meer naar elkaar 
te verlangen, maar een happy end is het allerminst. Nizar kan niet aarden, en kijkt de hele dag met de gordijnen 
dicht naar filmpjes over schepen. Een bootvluchtelingentrauma, suggereert Otten. 'Wanneer denk je dat ons leven 
eindelijk normaal wordt?', vraagt Winny haar man. De vraag blijft onbeantwoord. 

Otten is onder de indruk van de moed van haar personages, maar heeft hen niet mooier afgebeeld. Opvallend is 
hoe blind ze zijn voor gevaar. Nizar komt al halfdood aan in Griekenland, maar neemt daarna nog tweemaal een lek 
bootje naar Italië. Hij dacht er niet aan dat hij kon sterven. De zwangere Winny ziet voor haar ogen een opstand 
uitbreken, en zet dan opgewonden de webcam aan, om haar vader via Skype haar belevenissen te tonen. 

Wat gebeurt er met 'gewone' mensen als ze in een groot verhaal terechtkomen - interessante vraag voor een 
roman. Maar Rafaël betovert noch bedwelmt, en dat is te wijten aan een nogal botte stijl, vol clichés. Het 
perspectief wisselt tussen Nizar (in de derde persoon), baby Rafaël en Winny (eerste persoon). Als je ik-figuur een 
Brabantse kapster is, krijg je zinnen als 'Ze hebben geen nagel om hun gat te krabben, maar ze zijn allemaal zo lief 
als wat.' Haar vader vraagt: 'Hedde-ge genoeg geld voor uw eigen en Nizar?' Platte spreektaal hoeft nog geen 
bezwaar te zijn als het verrassende observaties oplevert, maar die levert Otten niet. Ongeloofwaardig wordt het ook 
wanneer Winny opeens in metaforen begint te praten of lyrische natuurbeschrijvingen geeft. Nizar zegt in twee 
pagina's drie keer tegen zijn vrouw 'je bent zwanger', alsof ze dat zelf nog niet weet. Otten ontleende het verhaal 
aan de werkelijkheid, maar had niet ook de woorden moeten overnemen. 
 
Graphic

 
Christine Otten: Rafaël
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Literature (94%); Writers (69%) 
 

Load-Date: May 30, 2014

 
End of Document





Antisemitisme gaat ons allemaal aan
de Volkskrant
2 juni 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 23
Length: 759 words
Byline: HARRIET DUURVOORT
Body


Column 
We stonden in de kassarij bij de Gamma. Mijn Turkse buurjongen helpt mij van tijd tot tijd met klusjes in mijn huis, 
heel fijn. Zelf runt hij een bedrijfje in tegels. Toen ik vroeg hoe de zaken gingen, of ze geen last hadden van de 
recessie, kwam hij met een peinzend betoog dat de crisis de schuld was van de Joden, die heel China opkochten. 
Daar leed iedereen onder, hun bedrijf maar de Gamma ook. Het was niet de eerste keer dat ik een bizarre 
complottheorie van hem hoorde. Wel dat ik er iets over durfde te zeggen. Dat ik misselijk werd van dit soort 
antisemitische onzin en dat ik vond dat hij, juist als Turkse Nederlander, zich dit niet kon permitteren. Het was even 
ijzig stil. Maar onze band is zo goed dat het tot een gesprek kwam. 

Antiracisme moet altijd onlosmakelijk verbonden zijn met de strijd tegen antisemitisme en fascisme. Het heeft niets 
met eventuele kritiek op Israël te maken, maar alles met een diep humanisme. Ik vind het verbijsterend en 
beschamend hoe je als Europeaan, als Nederlander, en júíst als minderheid van welke pluimage dan ook, je 
schuldig durft te maken aan antisemitisme. De recente geschiedenis bewijst immers hoe gloeiend mis het hier, 
waar jij leeft, kan gaan met gewantrouwde minderheden. 

Intussen duiken ze uit alle spelonken van de uitgedijde EU op: beelden van hoekige runentekens op trotse vlaggen 
en banieren, naast gebalde vuisten van woedende, miskende volken, zich troostend met de romantiek van hun 
bewierookte raszuiverheid. Frans Timmermans sloeg laatst de spijker op zijn kop. Europa is een lappendeken van 
eeuwenoud wantrouwen van zondebokken. Dat zo kort geleden, nog in de puberteit van mijn moeder, tot de snelste 
en meest megalomane moordpartij uit de geschiedenis leidde. Die haar Joodse klasgenootje Leida fataal werd. Ze 
had anders net als mijn moeder kunnen leven, reizen, kinderen en kleinkinderen kunnen krijgen, en op haar 85ste 
nog vitaal midden in het leven kunnen staan. Als ze niet op haar 15de samen met moeder en 11-jarige zusje zou 
zijn vergast, puur en alleen om hun afkomst. Hun verbijsterende lot, volstrekt normaal in die tijd, is tegenwoordig 
gewoon te googlen. 

Maar de multiculturele solidariteit vertoont barsten, met name door dat hardnekkige antisemitisme. Ik trek mij het 
verwijt aan dat het oorverdovend stil was na de recente moordaanslag door een jihadist in het Joods Museum in 
Brussel. 

Binnenkort vertrek ik weer voor een weekje Parijs. Zoals mijn vriendin altijd zegt: je woont in Rotterdam eigenlijk 
gewoon in een wat verdere banlieue. Dit keer ga ik met gemengde gevoelens naar mijn geliefde Frankrijk. De stand 
in 2014: het Front National is de grootste partij bij de Europese verkiezingen. En 75 procent van de Franse Joden 
wil het land verlaten. 

Mijn vrienden zijn hippe, kosmopolitische Parijzenaren van veelal Afrikaanse en Caribische afkomst; creatieven, 
filmmakers, ontwerpers, muzikanten. Begin jaren '00 organiseerden ze le Paris du mardi, een dinsdagavondborrel 
waar ik ook wel heenging als ik in Parijs was. Netwerken, eten, dansen. En ja, Parijs is klein, ook de Bretons- 
Kameroenese cabaretier Dieudonné komt uit die scene. Een kennis van vrienden. Die zich ontpopte tot het valse 
gezicht van het hedendaagse Franse antisemitisme, uitvinder van de quenelle, de moderne hitlergroet. Zo goed 
bevriend met de oude Le Pen, dat die peetvader van zijn kind is. Die overigens laatst vond, daar sta je dan als 
Kameroenees, dat het ebolavirus in drie maanden tijd de immigratie (uit West-Afrika) kon oplossen. 

De gezaghebbende Amerikaanse denktank PEW bracht aan de vooravond van de Europese verkiezingen de 
Europese houding ten opzichte van verschillende minderheden in kaart; Joden, Roma, moslims. Daaruit blijkt: 
hoewel Joden- en moslimhaat virulent zijn in Europa, zijn het de Roma die nog altijd het meest van Europeanen te 
vrezen hebben. Roma, van wie 70 procent werd uitgeroeid tijdens de Holocaust. In Italië bijvoorbeeld heeft 85 
procent van de bevolking zeer negatieve gedachten bij Roma. Spanje, dat zijn hele culturele erfgoed - flamenco - 
aan de gitanos dankt, is het positiefst: 'slechts' 56 procent zeer negatief. 

Dan kan je wel weer een Godwin doen, zoals een begrijpelijk bezorgde Tofik Dibi laatst, maar het is de vraag wie 
eigenlijk het ergst moet vrezen om slachtoffer te worden van Europese pogroms of veel erger. En wie meedoet. 

Europees multiculturalisme en antiracisme moeten staan voor onderlinge solidariteit vanuit een diep gevoel van 
verbondenheid, historisch besef en liefde voor de mens. 
Harriet Duurvoort is publicist. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Jews + Judaism (94%); Religion + Spirituality (73%); Genocide (64%) 
 

Load-Date: June 1, 2014

 
End of Document





Geen alternatief
de Volkskrant
2 juni 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 21
Length: 596 words
Byline: ARNOUT BROUWERS
Body


Commentaar 
Externe dreigingen nopen niet tot euroscepsis of federalisme, maar tot meer concrete samenwerking. 

'Dat we de beste hamer hebben, wil nog niet zeggen dat elk probleem een spijker is.' Het is de retoricus Barack 
Obama op zijn best, en het is onmogelijk om het er mee oneens te zijn, al zijn er genoeg bondgenoten die weleens 
dromen dat Obama toch de hamer oppakt om er een spijker in te jassen, opdat ze nog weten dat de timmerman 
zijn vak verstaat. 

De boodschap die president Obama uitdraagt, is echter kristalhelder: Amerika is oorlogsmoe, leidt 'van achteren', 
en de Europeanen zullen meer moeten doen om hun veiligheid te organiseren. Dat is geen holle frase: als de 
Europeanen het veiligheidsvacuüm op en rond hun continent niet zelf vullen, zullen de ruwe krachten vrij spel 
krijgen en wordt de stabiliteit, of wat daarvoor doorgaat, binnen de Europese Unie zelf, verder uitgehold. 

Eigenlijk kwam Obama's toespraak vorige week voor de Europeanen ongelegen. Europa zit immers in de zoveelste 
exercitie van 'soul searching' na de verontrustende uitslagen van de Europese verkiezingen. Behalve dat 
extreemrechts ('fascisme' noemde de Duitse minister van Financiën Schaüble het onverbloemd) in een groot land 
als Frankrijk weer salonfähig is, en antisemitisme nog altijd (of: opnieuw) een wijdverbreid fenomeen is in grote 
delen van het continent, moeten de leiders van de 28 EU-lidstaten zich ook nog buigen over de vraag hoe ze de 
gruwelkandidaat kunnen afserveren die het Europees Parlement naar voren schuift als nieuwe voorzitter van de 
Commissie: Claude Juncker, de Luxemburgse federalist die in slaap leek te vallen tijdens zijn eigen 
overwinningsrede. 

Maar juist terwijl de geest van Weimar weer door het continent waart en fragmenterende krachten sterker worden, 
zijn het externe ontwikkelingen - een gordel van instabiliteit die zich uitstrekt van Noord-Afrika via het Midden-
Oosten tot aan de Russische expansiedrift in Oost-Europa - die dwingen tot meer samenwerking. Mondialisering, 
immigratie, EU-uitbreiding, de economische crisis - ze dienen alle als (deel van) de verklaring voor de groeiende 
malaise en euroscepsis. 'Europa', dat een veilig huis zou moeten bieden in een snel veranderende wereld, wordt nu 
zelf door velen gezien als de belichaming van de ontwortelde, gure buitenwereld. 

Begrijpelijk, misschien. Maar het is een onjuist en uiteindelijk ook gevaarlijk beeld. 

Hoe anders dan door samen te werken, kunnen de Europeanen de agressie en de verdeel- en heerspolitiek van 
Poetin weerstaan? Hoe anders dan door solidariteit en samenwerking - zowel bij het opnemen van vluchtelingen 
als bij het investeren in stabielere staten in de zuidelijke periferie - kunnen de Europeanen de immigratie 
beheersbaar maken? En als de statistieken aantonen dat de uitbreiding van de EU gunstig is geweest voor zowel 
de nieuwe als de oude leden - waarom zijn onze nationale politici dan zo bang die boodschap uit te dragen en 
kondigen ze liever een 'code oranje' af? 

Wie overtuigd is van de funeste uitwerking van 'Europa' zou eens naar de huidige situatie in Polen en Oekraïne 
moeten kijken, twee landen die er een kwart eeuw geleden grofweg hetzelfde voor stonden. Het echte antwoord op 
de Europese vertwijfeling bij een deel van het electoraat, werd vorige week gegeven in de aanzet voor een 
'energie-unie' waarmee de EU zich weerbaarder moet maken tegen externe chantage. Hier is geen sprake van een 
speeltje in de handen van een verdwaasde elite, dit is pure noodzaak. Waar zijn de politici die dat hun sceptische 
achterban ondubbelzinnig durven meedelen? 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); Immigration (68%); International Relations (67%); European Union Regulation + 
Policy (63%) 
 

Load-Date: June 1, 2014

 
End of Document





Atletiek: drie nationale records in een weekend
de Volkskrant
2 juni 2014 maandag

 
Copyright 2014 De Persgroep Nederland BV All Rights Reserved
 
 
Section: Sport; Blz. 3
Length: 277 words
Byline: JOHN VOLKERS
Body


 Liefst drie Nederlandse atletiekrecords werden dit weekeinde aangescherpt. Sifan Hassan verbeterde bij de 
Diamond League-wedstrijden in het Amerikaanse Eugene haar twee weken oude toptijd op de 1.500 meter. In het 
Oostenrijkse Götzis was er de diepe buiging voor de twee records van de uiterst talentvolle Dafne Schippers: op de 
200 meter en de zevenkamp. 

Vooral het record van Hassan, een atlete van slechts 49 kilo, werd als bijzonder aangemerkt. De hardloopster van 
Ethiopische afkomst, sinds november in het bezit van de Nederlandse nationaliteit, doorbrak zaterdag de magische 
grens van 4 minuten: 3.59,38. 

Hassan (21) deed dat strategisch. Haar toptijd van Shanghai, 4.01,19, sloopte ze als een vrouw met ervaring. In 
China had ze spontaan het 27 jaar oude record van Elly van Hulst aangevallen. In Eugene weigerde Hassan zich 
kapot te lopen achter de Keniaanse Hellen Obiri, die de beste seizoenstijd liet aantekenen (3.57,05). 

De Zweedse Abeba Aregawi was de beste niet-Europese, met bijna 2 seconden voorsprong. De import-
Scandinavische werd tweede. Bij de EK in Zürich zullen de twee ongetwijfeld duelleren. 

Dan zal er namens Nederland ook een hoofdrol zijn weggelegd voor Dafne Schippers (21). Haar 22,35 op de 200 
meter, als vierde onderdeel van de zevenkamp, was van grote klasse. Het was de derde seizoenstijd uit het nog 
prille buitenjaar. Schippers werd op de zevenkamp van Götzis derde in een nationaal puntenrecord: 6.545. 

Dat was een verbetering van het oude record, van de WK van vorig jaar, met 68 punten. Nadine Broersen, de 
wereldkampioene indoor op de meerkamp, was in Götzis ook beter dan het vorige record. Ze werd vierde met 
6.536 punten. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Track + Field (94%) 
 

Load-Date: June 1, 2014

 
End of Document





[IJzererts Daar gaan we weer. De Volkskrant van 28 ...]*
de Volkskrant
2 juni 2014 maandag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 23
Length: 846 words
Body


IJzererts 
Daar gaan we weer. De Volkskrant van 28 mei meldt dat de Rio Tinto ijzermijn in Guinee per jaar 100 ton ijzererts 
gaat produceren tegen een opstartinvestering van 15 miljard euro. Laten we zeggen dat 100 ton erts 1 ton zuiver 
ijzer bevat. En daar zijn ook nog 45.000 man voor nodig om dat geproduceerd te krijgen. 1 ton is 1.000 kilo. Voor 
15 miljard en met 45.000 man produceert de mijn dus een massa ter grootte van een kleine personenauto. Die zal 
niet goedkoop worden, denk ik zo. 

Guido van Wijk 
Enter 
In het stuk over Piketty in Vonk van 31 mei lijkt Yvonne Hofs op te roepen tot het wederrechtelijk betreden van een 
schip: 'Enter de monetaristen onder leiding van de Amerikaanse econoom Milton Friedman.' Aan wie is deze 
oproep gericht? Aan de lezer wellicht? En varen die monetaristen onder het gezag van Friedman, of moeten wij, de 
lezers, onder leiding van piraat Friedman overgaan tot enteren? Verwarring alom door het onnodig gebruik van 
Engels. 

Carla den Hertog, Utrecht 
Persoonsgebonden budget 
Lamgeslagen. Zo voel ik me na het lezen van het artikel 'Graaien in de zorgpot' (Ten eerste, Vonk, 31 mei). Dit 
artikel is de zoveelste klap in het gezicht van de pgb-houders. Mensen zoals wij die met de hand op hun hart 
kunnen zeggen dat zij het pgb gebruiken waar het voor is bedoeld: voor het op maat inkopen van zorg. 

In ons geval zorg voor ons zwaar gehandicapte zoontje van 4 die 24 uur per dag toezicht en zorg nodig heeft, 
dagelijks geteisterd wordt door vele epileptische aanvallen, niets zelf kan, niet communiceert en niet lacht. Eén-op-
éénzorg die door geen enkele instelling geleverd kan worden. Zorg dus die hij zonder het persoonsgebonden 
budget simpelweg niet zou kunnen krijgen. 

Na vier jaar kunnen we eindelijk zeggen dat we de juiste zorgverleners hebben gevonden: goede, betrouwbare, 
flexibele mensen. De communicatie verloopt via korte lijnen, ze kennen ons zoontje. De zorg die zij leveren is 
stukken goedkoper dan de meeste zorg die door organisaties/instellingen wordt geleverd. Geen 60 euro per uur 
(zoals een thuiszorgorganisatie die in het eerste jaar zorg leverde) of 50 euro per uur (het medisch kinderdagverblijf 
waar ons zoontje een jaar lang een dag per week naar toe is geweest). Maar 20-30 euro per uur, waardoor we 
méér uren kunnen inkopen. Deze manier van zorg inkopen stelt ons als gezin in staat enigszins te functioneren. 

Waarom kiest de Volkskrant ervoor om juist een negatief artikel over het pgb te schrijven, terwijl er zo veel 
'positieve' verhalen zijn. Hoewel het woord 'positief' in deze samenhang bijna cynisch klinkt. Er is wat ons betreft 
niks positiefs aan het hebben van een zwaar gehandicapt, vaak oncomfortabel kind. 

Om me heen zie ik veel andere gezinnen die het - net als wij - zonder het pgb niet zouden redden. Wat moeten we 
dan met onze kinderen? Schrijf dáár eens over! 

Sonja Markowski, Rotterdam 
Lijsters 
Na het lezen van de brief van Willem-Otto van Soest (U, 31 mei) werd ik eerst overvallen door medelijden met de 
scholier die hij ooit geweest is: je zou inderdaad als eerste kennismaking met de literatuur maar met De komst van 
Joachim Stiller om je oren geslagen worden. Ik kan me voorstellen dat dit een reden is om heel lang geen boek 
meer aan te raken, het is immers nogal taaie kost voor een beginnend lezer. 

Zijn pleidooi echter om dan maar boeken van Stephen King, J.K. Rowling en Dan Brown op de literatuurlijst voor 
Nederlands te zetten, stuit me tegen de borst. Allereerst kun je je van de door hem genoemde auteurs afvragen wat 
precies het literaire gehalte is. Ten tweede zijn dit auteurs die hun boeken in het Engels schrijven en daarmee 
zichzelf spijtig genoeg diskwalificeren voor de Nederlandse literatuurlijst. 

De opmerking van Van Soest gaat uit van de misvatting dat lezen ook op school alleen maar 'leuk' moet zijn. 
Waarom?! Wiskunde is toch ook niet alleen 'leuk' puzzeltjes oplossen? 

Op de school waar ik werk, maken we gebruik van de site http://lezenvoordelijst.nl: een mooi initiatief van onder 
andere de Rijksuniversiteit Groningen om zowel boeken als lezers op niveau in te delen. Een niveau-1-lezer, die 
eigenlijk niet van lezen houdt, nog zeer onervaren is en al moeite heeft met af en toe een sprong in de tijd, laat je 
niet beginnen met het lezen van De Asielzoeker van Grunberg (niveau 5). Een leerling die echter al ervarener is, 
verbanden kan leggen tussen verschillende boeken en ervan houdt om na te denken over de mogelijke 
achterliggende gedachten van de schrijver, moet je niet meer lastig vallen met Echte mannen eten geen kaas van 
Mosterd (niveau 1), want ook dan maak je leerlingen het lezen tegen. 

Femke van Hemert, Docent Nederlands, Cals College Nieuwegein 
Eerwraak 
In de krant van 31 mei staan 2 artikelen over aan elkaar gerelateerde problemen. Eerwraak in Pakistan, 
groepsverkrachting in India. Wat me opvalt aan deze artikelen waren de foto's. Ook na hun dood is er blijkbaar niet 
genoeg respect voor de vrouw en de meisjes om ze aan het oog van de vele nieuwsgierigen te onttrekken. 

Els van Lierop, Den Bosch 
* Vervangende titel / Replacement title
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Health Care Regulation + Policy (93%); Literature (93%); Health Care Professionals (82%); Writers (69%); 
Teaching + Teachers (65%) 
 

Company:  RIO TINTO GROUP (58%) 
 

Industry: Budgets (65%) 
 

Load-Date: June 1, 2014

 
End of Document





Veluwse slimmerik die altijd speelt om te winnen
de Volkskrant
3 juni 2014 dinsdag

 
Copyright 2014 De Persgroep Nederland BV All Rights Reserved
 
 
Section: Uitgelicht
Length: 1774 words
Byline: DANIELA HOOGHIEMSTRA
Body


Dinsdagprofiel: Hermen Hulst 
Hij is de drijvende kracht achter het megasucces van oorlogsgame Killzone. De Nederlander Hermen Hulst is zelf 
helemaal niet zo van het PlayStation-geweld, maar wil wel altijd scoren. Wedijver maakt hem groter. Tekst 
De managing director van Guerrilla Games heeft niets met geweld. Maar wel met wedstrijdjes. En oorlog vindt hij 
een goede 'setting' om die te spelen. Hij wil graag winnen. Als kind was hij de beste voetballer van het Veluwse 
stadje Elburg. Bij de Amsterdamse voetbalclub Swift staat hij nog altijd bekend als fanatiek. 

Zijn overgave aan het spel is totaal. Dat 'spel' moet je ruim zien. Met studeren kun je punten winnen. Met het 
opzetten van een bedrijf ook. En als dat bedrijf wordt overgenomen door een multinational, kun je nog hoger 
scoren. 

Sinds Hermen Hulst (43) Guerrilla Games in 2005 door Sony liet overnemen, heeft hij de tijd en het geld om alle 
registers open te trekken. Hij heeft 267 mensen in dienst. Zijn games worden over de hele wereld verkocht. De 
senior vice-president van Sony, Michael Denny, noemt Guerrilla Games 'één van de triple-A studios' van Sony. 
'Massively important' is het Amsterdamse bedrijf volgens hem. 

Het ondernemende heeft Hulst van zijn ouders. Zijn vader begon op zijn 14de met werken. Hij bouwde de smederij 
van zijn vader uit tot een groot installatiebedrijf. Intussen runde moeder een speelgoedwinkel, werd een zaak in 
huishoudelijke apparaten opgezet en belegd in onroerend goed. Hermen en zijn zusje Liesbeth hadden geen 
moeder die klaarzat met de thee. Maar wel een fijne jeugd. Presteren sprak volgens psychologisch onderzoekster 
Liesbeth vanzelf. Naar die ouders hoefde je alleen maar te kíjken. Als je ging zitten, had je vanzelf al het gevoel dat 
je maar beter weer kon opstaan. 

Hermen viel al jong op door zijn doelgerichte competitiviteit. Jeugdvrienden omschrijven hem als 'branie-achtig', 
'een leidertje' en 'de stoerste voetballer van de klas'. Hij scoorde ook hoog in de ranking van de Vectrex-
spelcomputer. Zijn ouders hadden er eentje staan in hun speelgoedwinkel, dus hij kon veel oefenen. Als leerling op 
school was hij 'de op één na beste' en dan was hij als mooie jongen ook nog eens populair bij de meisjes. 'Hij is 
altijd een golden boy geweest', zegt zijn jeugdvriend, aardrijkskundeleraar en schrijver Jaap Plaisier. In de 
confessionele omgeving van de Veluwe, waar verstoord werd opgekeken als je op zondag met de auto langsreed, 
viel het ondernemersgezin Hulst wat uit de toon. Vader liet zich uitschrijven uit de Nederlands-Hervormde kerk. Het 
Lambert Franckens College, waar Hulst vwo deed, was niet streng christelijk, maar de sfeer was wel 'calvinistisch', 
zegt zijn klasgenoot van toen, ondernemer Reinhard Spronk. 

Na het eindexamen braken Hermen - die officieel Hermen-Ard heet - en deze Reinhard uit. Naar Thailand wilden 
ze, en dan via Singapore door Indonesië naar Australië. Elburgers kwamen doorgaans niet verder dan de 
IJsselbrug. 'Ard en Ard na school op avontuur in de oriënt', kopte de Elburger Courant. De krant hield haar lezers 
met hun eigen reisverslagen op de hoogte van het avontuur. Uit Bangkok schreven ze: 'De Buddhistische 
monikken, slechts in een oranje gewaad gehuld, waren dusdanig talrijk, dat we dachten dat het oranjelegioen, 
feestend na de 3-0 zege op Finland, Thailand was binnengedrongen.' In Australië werkten ze op een 
tabaksplantage. Nadat zij zich 'in de schulden gegeten' hadden, waren zij daar 'gedwongen een ongunstig contract 
te ondertekenen'. 

Dat rondreizen betekende niet dat er geen plan was. Hulst heeft altijd een plan. Hij weet altijd precies hoeveel tijd 
hij aan iets besteedt. Na zijn reis wilde hij technische bedrijfskunde studeren. Dat kon alleen buiten de Randstad: in 
Enschede of Eindhoven. Dat hij niet automatisch in een grote studentenstad terecht kwam, had misschien ook met 
zijn afkomst te maken, vermoedt zijn zus. 'Wij kwamen niet zo uit die kring.' 

Hulst ging hospiteren bij het meest prestigieuze studentenhuis dat Enschede kende, van het dispuut 'Cnødde'. Het 
viel hoogleraar Victor Gilsing, toen ouderejaars, op hoe 'volwassen' en 'wijs' hij al was. En ambitieus. Eerstejaars 
kwamen dat huis gewoonlijk niet binnen, Hulst wel. Hij wist anderen goed in te schatten. Mensen in de zeik nemen 
kon hij trouwens ook. Toen een boers type galakleding kwam lenen, gaf hij hem een oud, met bier besmeurd jasje 
mee met de woorden: 'Hier is je rokkostuum'. Amsterdamse branie noemt Gilsing het. 'Wat Ajax ook heeft.' 

Toen Hulst begin jaren negentig stage liep bij computergamebedrijf Ubisoft in San Francisco, ging voor hem een 
wereld open. In het 'hippieachtige' Californische computermekka vloeiden technologisch vernuft, creativiteit en 
zakelijke ambitie samen. Hier hadden de bazen lang haar, droegen ze simpele T-shirts en zeiden ze gewoon 'hi'. 
Hier telden alleen de resultaten. Dat wedstrijdelement had Hulst in Nederland gemist. 

Amerika was het voor hem. Hij ontmoette er zijn huidige vrouw, fotografe, danslerares en heiltherapeute Teresa. 
Uitkijkend over de baai van San Francisco verzuchtte hij: 'This is the life I always deserved, but never had.' Met dat 
zinnetje wordt hij nog weleens gepest, zegt zijn zus. 

Terug in Nederland merkte Hulst als werknemer bij Andersen Consulting dat de 'oude corporate wereld' de zijne 
niet is. Als een (hogere) partner de parkeergarage uit wilde, ging Hulst komend van de andere kant, vóór hem naar 
binnen, daarbij nadrukkelijk wijzend op een stoplicht dat op groen stond. 

De opzet van een eigen internetbedrijf in Londen mislukte. Maar nadat hij in 2001 hoofd was geworden van de 
game-afdeling van internetbedrijf Lost Boys, ging het snel. Hulst was 34 toen hij met Guerrilla Games de eerste 
versie maakte van Killzone, een videospel over de galactische oorlog van de planeet Hellghan. Sony was onder de 
indruk, vertelt senior vice-president Michael Denny vanuit Londen. Niet omdat het spel zo perfect was, maar omdat 
Hulsts 'ambitieniveau' en 'leervermogen' opvielen. Dat altijd willen leren typeert hem, zegt jeugdvriend Spronk. 'Als 
hij ziet dat iemand iets goed kan, wil hij het ook kunnen.' Hij zuigt kennis op, neemt tien minuten voor het eten nog 
even de Tractatus Logico-Philosophicus van Ludwig Wittgenstein door. Spronk, Plaisier en Hulst begonnen in 2008 
alledrie aan een (avond)studie filosofie, maar Hulst was de enige die het afmaakte. Cum laude. 

Sony vroeg Hulst een vervolg te ontwikkelen op Killzone. En toen dat een succes werd, kochten de Japanners het 
hele bedrijf, met hem erbij. Sony's vice-president Denny ziet in Hulst geen eigengereid individu, zegt hij. In de 
'corporate management setting' van Sony functioneert hij uitstekend. Met zijn 'uitzonderlijke aanpassingsvermogen' 
is hij een liaison tussen de creatievelingen, de computergeeks en de bazen in maatpak. Hij kan met iedereen 
omgaan, beaamt zijn zus. Andere perspectieven doorgronden en daarop inspelen. Mensen nadoen kan hij ook 
goed. 

Hulst heeft Sony nog niet teleurgesteld. Met Killzone Shadowfall, de 'launchgame' voor de Playstation 4, leverde hij 
in 2013 een 'grafisch fantastische' game af, volgens Denny, waarvan er in vier maanden meer dan twee miljoen 
verkocht werden. In het diepste geheim werkt Guerrilla Games intussen aan een nieuw spel, maar het is streng 
verboden om daar iets over te zeggen. 

Aan de Amsterdamse Herengracht, waar vroeger een kantoor van ABN Amro zat, huist het universum van Hulst. In 
een enorme ruimte zitten (vooral) mannen achter computerschermen. De een heeft een baard, de ander een rasta-
kapsel. Whizzkids en artistiekelingen door elkaar. Niemand draagt een pak. Ze komen uit de hele wereld. Wat hen 
bindt, is een schijnbaar mechanische doelgerichtheid. Die is nodig. Geen radertje mag haperen. Computergames 
zijn geen easy money. Aan een spel wordt jarenlang gesleuteld. Stem, gezichtsuitdrukking, beweging en kleding 
van de personages worden minutieus uitgedokterd. De muziek wordt speciaal gecomponeerd. Met het ontwerp van 
een enkel tafeltje kan iemand weken bezig zijn. Hulst laat iedereen zijn gang gaan. Maar hij is streng. In een 
kamertje waar Miami Vice-achtige, glanzende leren banken voor een videoscherm staan opgesteld, beoordeelt hij 
resultaten. 'Je mag hier een grote bek hebben', zegt producer Poria Torkan, 'als je maar wel laat zien hoe het dán 
moet.' 

Hulst is altijd geconcentreerd. 'Ik maak eigenlijk nooit mee dat hij niet alert is', zegt Plaisier. Daarin lijkt hij op de 
helden uit zijn spel. Het kan intimiderend overkomen, zegt Spronk. 'Luie mensen begrijpt hij niet'. Hulst 'zal wel 
miljonair zijn', vermoedt zijn omgeving, maar geld is voor hem nooit een drijfveer geweest. Hij rijdt in een tien jaar 
oude Audi. Aanbiedingen om in Amerika meer geld te verdienen, heeft hij afgeslagen. Hij wil ook tijd om te 
voetballen met zijn zoontje. Hij trad op in de Amerikaanse show van Jimmy Fallon en kocht een huis aan de baai 
van San Fransisco. Maar in zucht naar roem, geld of status verliest hij zich niet. 

Hij verliest zich überhaupt niet. Fotomodellen die hij ontmoette bij de MTV Awards noemde hij 'dom', vertelt zijn zus. 
Emoties interesseren hem. Ze gaan alleen nooit met hem aan de haal. 'Nooit roekeloos' is hij volgens zijn vrienden. 
Kennelijk heeft de precieze Veluwse cultuur hem toch niet helemaal onberoerd gelaten. Toen Plaisier hem een keer 
vertelde dat een vriend een valse factuur gemaakt had, wond hij zich daar vreselijk over op. 'Heel ethisch' is zijn 
opstelling. 

Intussen is het spel Killzone extreem gewelddadig. Alles moet kapot en dood. Contemplatie is er ver te zoeken. Het 
is de werkelijkheid ook niet, verweert Hulst zich tegen kritiek. Het gaat om 'de spelervaring'. De strijd op de planeet 
Hellghan kan hem vermoedelijk gestolen worden. Hulst gaat het om de wereld daarachter. De planeet waar 
mensen en techniek met elkaar samenspannen. Zodat wereldwijd gescoord kan worden. 


CV Hermen Hulst  
1971 

Geboren te Zwolle 

1990-1996 

Studie technische bedrijfskunde aan de Universiteit Twente 

1994-1998 

uitwisselingsstudent in Californië, stage bij gamesuitgever Ubisoft. Na afstuderen eerste baan bij Philips in 
strategische marketing 

1998-2000 

Management consultant bij Andersen 

2000 

Startup in Londen: streaming concerten over internet 

2001- 2003 

Managing director Lost Boys Games 

2003 - heden 

Co-founder and managing director Guerrilla Games 

2008-2012 

Studie filosofie aan de Universiteit van Amsterdam 

2011 - heden 

Vice-president Sony PlayStation's World Wide Studios 

Hermen is getrouwd en heeft een zoon. 
Luie mensen begrijpt Hulst niet. Hij is altijd alert, altijd geconcentreerd. Daarin lijkt hij op de helden uit zijn spellen. 
Dat kan intimiderend overkomen 
 
Graphic

 
Hermen Hulst in zijn huis in de Amsterdamse Pijp. Hij verliest zich niet in de zucht naar roem, status, geld. Als hij 
maar kan blijven leren, groeien, wedijveren.
Foto An-Sofie Kesteleyn
Beeld uit Killzone 2, uit de succesvollePlayStationreeks van Hulsts bedrijf Guerrilla Games.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Computer Games (94%) 
 

Company:  SONY CORP (94%) 
 

Load-Date: June 2, 2014

 
End of Document





Assads goedgekeurde tegenkandidaten
de Volkskrant
3 juni 2014 dinsdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 718 words
Byline: REMCO ANDERSEN
Body


Profiel -- Rivalen van de president Syrië Verkiezingen 
Niemand twijfelt eraan: Assad gaat nog zeven jaar regeren, mogelijk met nog meer geweld. Wat zijn het voor 
mannen die voor de vorm verkiesbaar zijn? 
De Engelstalige Wikipediapagina van Hassan al-Nouri telt één regel: 'Hassan al-Nouri (geb. 1960) is een kandidaat 
in de Syrische presidentiële verkiezingen, 2014.' Het is tekenend voor Nouri en zijn nog minder bekende rivaal, 
Maher Hajjar: buiten Syrië heeft vrijwel niemand ooit van de heren gehoord. Dat geldt voor meer (ex-)leden van het 
tandeloze Syrische parlement, dat doorgaans functioneert als applausmachine voor president Bashar al-Assad. 

Ook Nouri en Hajjar zijn wars van enige kritiek op Assads bloedige optreden in de Syrische burgeroorlog. 'Wij zijn 
het er alle drie honderd procent over eens dat de crisis vanuit politiek-militair standpunt benaderd moet worden', zei 
Nouri onlangs tegen persbureau Associated Press. 

Niet dat het er veel toe doet wat beide heren vinden. Volgens het Westen en de (echte) Syrische Oppositiecoalitie - 
uitgesloten van deelname - zijn de twee goedgekeurde rivalen van zittend president Bashar al-Assad slechts 
onderdeel van een toneelstuk; het regime speelt dat het een democratie is, in een schijnvertoning bedoeld om 
Assads presidentschap te legitimeren. 

Niemand die eraan twijfelt dat Assad er na vandaag goed voor gaat zitten; nog zeven jaar regeren, met zo mogelijk 
nog meer geweld om de opstanden te kop in te drukken. De tot nu toe beoogde politieke oplossing voor het conflict 
in Syrië kan daarmee van de beademing gehaald worden. Die voorziet immers in een overgangsregering waaraan 
alle strijdende partijen deelnemen (met uitzondering van al-Qaida), op weg naar vrije verkiezingen. 

Waarom Nouri en Hajjar dan meedoen aan de verkiezingen blijft grotendeels giswerk. Suggesties dat ze door de 
veiligheidsdiensten gedwongen zijn, wijst Nouri in het Amerikaanse dagblad The Washington Post van de hand. 
'Het was een heel beleefd verzoek, geloof mij maar', aldus Nouri over zijn gesprek met Syrische beambten enkele 
maanden geleden. 'Zij vroegen of ik mee wilde doen aan de verkiezingen, ik zei ja. Toen zeiden zij: dank je.' 

Nouri runt in Damascus een school voor bedrijfswetenschappen en belooft economische hervorming. Zo wil hij de 
grotendeels staatsgeleide economie in Syrië omsmeden tot een vrijemarkteconomie. Over prangender kwesties, 
zoals de verwoestende burgeroorlog die raast in zijn land, doet Nouri geen uitspraken; behalve dat hij het honderd 
procent eens is met het aanpakken van 'de ongelofelijke terroristen', oftewel de rebellen. 

Hajjar heeft weinig van zich laten horen. Tussen de duizenden foto's van Assad en diens slogan 'samen' ontwaar je 
in Damascus een enkele keer het gelaat van Maher Hajjar. Zijn slogan is 'Syrië steunt Palestina', in lijn met de 
nationale ideologie van Syrië als Arabisch baken van verzet tegen Israël. 

Verder is onduidelijk wat hij wil of waar hij voor staat, behalve dat hij als parlementslid uit Aleppo tot voor kort de 
enige zetel van een communistische partij bezette. Daags na Hajjar's kandidatuur kondigde die partij aan dat hij 
voortaan niet meer lid was en 'alleen namens zichzelf sprak'. 

Nouri, de spraakzaamste kandidaat, gaat prat op zijn Amerikaanse opleiding. Hij woonde tien jaar in Wisconsin, 
waar hij een studie economie afrondde. Hij omschrijft zichzelf in The Washington Post als 'een unieke figuur, heel 
intellectueel, heel goed in staat andere culturen te begrijpen, andere mentaliteiten'. 

Alleen niet die van vrije verkiezingen. Echte oppositiekandidaten is het verboden mee te doen, de bevolking in 
opstandige delen van het land kan niet stemmen, miljoenen vluchtelingen komen nauwelijks aan bod, de sfeer is 
allesbehalve democratisch. Nouri ziet dat anders. 

Als het een schijnvertoning was, 'waarom zetten ze dan een kanjer in als ik? Waarom zouden ze dan zo'n populair 
iemand op laten draven, uit een heel bekende, heel grote familie?', vraagt al-Nouri aan de Post. 'Ik ben weliswaar 
geen oppositie, maar ik ben ook niet onderdeel van het regime.' 

De Syriërs gaan dinsdag naar de stembus. De burgeroorlog bedreigt president Assad niet langer, en hij heeft zelfs 
twee tegenkandidaten toegelaten. Is het pleit beslecht? Nee, hij treuzelt bij het inleveren van de chemische 
wapenarsenalen. 
 
Graphic

 
Verkiezingsposters met portretten van president Bashar al-Assad in Damascus.
Foto AFP
Maher Hajjar
Foto AFP
Hassan al- Nouri
Foto AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (92%); International Relations (76%); 
Government Departments + Authorities (65%); State Departments + Foreign Services (62%) 
 

Company:  ASSOCIATED PRESS (56%);  GRAHAM HOLDINGS CO (53%);  NASH HOLDINGS LLC (53%) 
 

Load-Date: June 2, 2014

 
End of Document





Uitblinken voor de toekomst van Afrika
de Volkskrant
3 juni 2014 dinsdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 23
Length: 1004 words
Byline: DOOR WIM BOSSEMA
Body


Het fortuin dat Patrick Awuah verdiende bij Microsoft brengt hij terug naar Ghana. In zijn op Amerikaanse leest 
geschoeide Ashesi-universiteit leidt hij de nieuwe elite van Afrika op. 
De studenten van de Ashesi-universiteit in Ghana moeten wel het gevoel hebben dat ze on top of the world zijn. De 
splinternieuwe campus van de particuliere universiteit ligt hoog op een heuvel met uitzicht over de hoofdstad Accra 
en daarachter de Atlantische Oceaan. Dit is het paradijs voor de bollebozen, opgericht door de kampioen van de 
Ghanese bollebozen: Patrick Awuah, die een fortuin heeft verdiend als topman bij Microsoft in Californië. Deze 
campus is zijn verwezenlijkte droom. 

Ashesi, 'het begin', is op Amerikaanse leest geschoeid, zegt Jenipher Quaye, assistente van Awuah, die zelf 
directeur is van de universiteit. 'Daarom zijn we anders dan alle andere universiteiten; zelfs het academisch jaar 
volgt dat van de VS. We zijn een van de beste - ach wat zeg ik: we zijn gewoon de allerbeste universiteit van 
Ghana!' 

Ashesi is de mondialisering van het hoger onderwijs in de praktijk, met een sleutelrol voor een teruggekeerde 
succesvolle migrant, ook wel 'repat' genoemd. De voordelen zijn groot. 

Quaye: 'We hebben een honderd procent baangarantie voor onze studenten. De werkgevers zijn internationale 
bedrijven die ons sponsoren, vrienden van Patrick. Die komen hier al kijken om de beste studenten eruit te pikken. 
Ze bieden stageplekken en dan stroom je vanzelf door.' 

Ebenezer Buckman kreeg een baan op Ashesi zelf, als pr-medewerker. De nieuwe elite wordt hier opgeleid, dat is 
expliciet de bedoeling, zegt hij. De nadruk ligt op leidinggevende kwaliteiten bij alle drie de hoofdvakken 
(bedrijfskunde, informatiesystemen en computerkunde). Sociaal-culturele vakken, 'liberal arts', zitten in het 
basispakket: oprichter Awuah heeft bij Microsoft geleerd dat juist die vakken de kern vormen voor een gezond en 
modern bedrijf. 

Studeren aan Ashesi is een dure grap, 3.250 dollar per semester, met een kamer en maaltijden ruim 5.000. Maar 
de helft van de 600 studenten zit hier met een beurs van een of andere sponsor, als de ouders het collegegeld niet 
kunnen betalen, zegt Buckman. 

'De toelating is zeer selectief, we hebben maar plaats voor 12 procent van alle studenten die zich aanmelden.' 
Kandidaten moeten een essay schrijven en bij de toelatingsgesprekken wordt zwaar op motivatie geselecteerd, 
zegt Buckman. Hoge cijfers op de middelbare school zijn niet genoeg: een visie op de economische toekomst van 
Ghana, Afrika en de wereld is vereist. 

De studenten komen uit allerlei landen in Afrika - de vlaggen hangen aan de balustrade. De gebouwen zijn 
neergezet rondom een patio met veel planten en bloemen, zitjes en een openluchtpodium. Een groep studenten uit 
Guinée-Conacry oefent een toneelsketch; in het weekend zijn er altijd presentaties om elkaars culturen te leren 
kennen, zegt Buckman. 

Studente Khadiya Bawah, die wat bijverdient als baliemedewerkster, geeft een rondleiding. De architect van het 
gebouw heeft maximaal gebruik gemaakt van de wind als verkoeling, veel open doorgangen. Het campuswinkeltje 
in het koele souterrain verkoopt versnaperingen, fris en wat dagelijkse spulletjes. Er is een cafetaria met kekke 
stoeltjes, een ruime bibliotheek; de drie uitgebreide computerzalen vormen het zenuwcentrum van de universiteit, 
zoals te verwachten was met een Microsoftman (Awuah werkte er tien jaar) als grote baas. 

Khadiya Bawah is zelf met een beurs van MasterCard op Ashesi terechtgekomen. Het was niet eens haar eerste 
keuze. Ze komt uit Kumasi, de grote stad in het binnenland, hoofdstad van het Ashantikoninkrijk; de technische 
universiteit in Kumasi had haar afgewezen. Tot haar verbazing werd ze er bij de selectie van deze elite-universiteit 
wel uitgepikt en won ze een beurs. 
Nationaliteiten bij elkaar 
Haar ouders hebben het niet breed en ze voelde zich op Ashesi eerst een vreemde eend in de bijt tussen al die 
rijkeluiskinderen. Ze had ook liever iets kunstzinnigs gestudeerd, maar krijgt nu de smaak wel te pakken van 
bedrijfskunde. Ze begint te wennen aan de Amerikaanse omgangsvormen. Het leukst is dat hier studenten van 
zoveel nationaliteiten rondlopen, vindt ze. 

De universiteit werd in 2002 opgericht. De eerste jaren huurde multimiljonair Awuah een gebouw in Accra voor 27 
studenten. Hij liet ondertussen zijn droomcampus ontwerpen en wierf sponsors. In augustus 2011 werd de campus 
bij het dorp Berekuso geopend. Kosten: 6,4 miljoen dollar (3,9 miljoen sponsorgeld en een lening van 2,5 miljoen bij 
de IFC (International Finance Corporation). Er staan nu zes gebouwen met kamers voor 300 studenten. Er wordt 
druk gebouwd aan meer studentenflats. 

Dreigt niet het isolement voor de studenten op deze afgelegen plek? Berekuso ligt een kilometer of dertig van 
Accra, maar de weg ernaartoe is over de helft van het traject volkomen kapotgereden door het bouwverkeer voor 
de universiteit. Op de andere helft, in en rond Accra, staat het verkeer op spitsuren vast. 

Jenipher Quaye heeft haar auto achtergelaten bij het punt waar de verharde weg ophoudt, ze durft het risico voor 
haar auto niet te nemen. Ze is ook nog zwanger, vertelt ze en ze vraagt een lift. Elke dag reist ze 2 à 2,5 uur met de 
auto en de bus vanaf haar huis, net aan de andere kant van Accra, naar haar werk, en even lang terug. 

Er komt een nieuwe weg, deze streek moet een dure buitenwijk worden. Er zijn al tientallen enorme villa's in 
aanbouw en op een groot reclamebord kondigt 'God City' zijn komst aan. 

Nu ligt het armoedige dorp Berekuso nog vredig in het niets, maar met uitzicht op de heuvel, waarop de wonderlijke 
luxegebouwen van Ashesi Universiteit staan. Als we door het dorp rijden zegt Jenipher Quaye: 'Ja, het verschil is 
heel groot. We stimuleren dat studenten in dit dorp vrijwilligerswerk doen. Een aantal van hen geeft dorpskinderen 
bijles. We geven onze studenten daar studiepunten voor.' 
Hoge cijfers zijn niet genoeg: een visie op de economische toekomst van Ghana, Afrika en de wereld is vereist 
 
Graphic

 
Miljonair Patrick Awuah liet in de bergen bij Accra zijn droomcampus bouwen.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Colleges + Universities (94%); Teaching + Teachers (81%); Students + Student Life (63%) 
 

Company:  MICROSOFT CORP (58%) 
 

Industry: Educational Services (76%) 
 

Load-Date: June 2, 2014

 
End of Document





Dwars door de linies
de Volkskrant
4 juni 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1053 words
Byline: DOOR ARIEJAN KORTEWEG
Body


Profiel Roland van der Vliet 
Roland van Vliet was 'die PVV'er met een vriendje bij GroenLinks'. Hij keerde Wilders de rug toe na diens 'minder 
Marokkanen'-uitspraak. Nu is Van Vliet partijloos en voorzitter van de enquêtecommissie Woningcorporaties. 
Het is in de Chinees van Landgraaf dat Roland van Vliet (44) aan zijn boezemvriend Kleis Adema vertelt dat hij 
actief gaat worden bij de PVV. Adema, die als vrijwilliger vluchtelingen helpt en voorzitter is van de Dominicaner 
Lekengemeenschap Nederland, toont zich nieuwsgierig. 'Ik vond het een interessante keuze', zegt hij. 'Ik hoef het 
gedachtengoed van de PVV niet goed te vinden om Ronald te blijven waarderen.' 

Adema en Van Vliet zijn bevriend sinds de tweede klas van het gymnasium in Heerlen. 'We waren best redelijk 
rechts in die tijd', herinnert Adema zich. 'Ronald had uitgesproken meningen. Over ontwikkelingshulp zei hij dan: 
laten we er eerst zelf bovenop zien te komen voordat we anderen gaan helpen. Ik ben er anders over gaan denken, 
bij hem is dat gebleven.' 

Na school wil de jonge Van Vliet marinier worden. Zijn eigenwijsheid blijkt de sergeant-majoor van de dienstkeuring 
te machtig; het wordt een studie fiscaal recht in Maastricht. Hij werkt bij Van Lanschot in Luxemburg, bij 
machinefabriek CFS, wordt tax-director van DAF Trucks in Europa. Al van jongsaf trekt hem ook de politiek. Als hij 
bij het Zeeuwse energiebedrijf Delta werkt, stelt hij zich voor de VVD kandidaat als gemeenteraadslid in 
Middelburg. 

De opkomst van Fortuyn wakkert die belangstelling verder aan. Van Vliet gaat op zoek naar 'een fatsoenlijke, 
rechtse volkspartij' die een voet tussen de deur van het establishment kan steken en meent die te vinden in de 
PVV. Hij meldt zich bij Geert Wilders, die hem in 2010 op de lijst voor de Tweede Kamer zet. 'We zaten naast 
elkaar in de Kamerbankjes; hij als nummer 13, ik als 14', vertelt oud PVV'er Johan Driessen. 'Een man met veel 
kennis en met een rustige, niet bombastische spreektrant. Maar ook met humor: we hebben dubbelgelegen van het 
lachen.' 
Nieuwspoort 
Van Vliet is volgens Driessen niet iemand die, zoals Hero Brinkman, in de fractie van leer trekt tegen Wilders. Hij 
doet, zoals Driessen zegt, 'meer zijn eigen ding'. Van Vliet is de PVV'er die voor journalisten het best is te 
benaderen, de enige ook die zich vaak in perscentrum Nieuwspoort vertoont. Zijn compacte gestalte groeit in korte 
tijd uit tot een vertrouwd verschijnsel op het Binnenhof. Je ziet hem vaak met die karakteristieke houding, de armen 
wijd, het Plein oversteken, van zijn Haagse pied-à-terre naar het parlementsgebouw; tegenwoordig ook in 
omgekeerde richting van het parlement naar het Logement, waar de enquêtecommissie kantoor houdt. 

Elk weekeinde gaat hij terug naar Nederweert, waar hem zijn vriendin wacht, waar hij naar Keltische muziek kan 
luisteren en zich aan geschiedenis, zijn andere hobby, kan wijden. Vaak gaat hij op de motor; hij heeft een Yamaha 
FZ1 Fazer waarmee hij op de Autobahn de teller tot boven de 200 kilometer laat oplopen, maar ook een Gilera 
GP800 motorscooter die bij het stoplicht een Lamborghini het nakijken geeft. 'De afstand tot Den Haag is belangrijk 
voor hem', zegt Adema, die Van Vliet kent als een bourgondiër: liefhebber van wijn, port, whisky en een goede 
sigaar. 

Van Vliet, netwerker pur sang, is geen man die zich in Den Haag veel aan partijbarrières gelegen laat liggen. Een 
opmerkelijke vriendschap is die met Bruno Braakhuis, toentertijd Kamerlid voor GroenLinks. 'We leerden elkaar 
kennen in de commissie financiën', vertelt Braakhuis. 'Het is een aimabel mens, met vileine humor maar ook 
zelfspot. Hij is communicatief ook, en bovenal authentiek.' Die vriendschap wordt vanuit de PVV met argusogen 
bekeken. Braakhuis: 'Ze spraken over 'die vriend van jou'. Voor Braakhuis is Van Vliet een VVD'er die bij de 
verkeerde partij is terechtgekomen. 'Hij hing niet tegen de racistische kant aan.' 

Als begin 2013 de parlementaire enquêtecommissie naar woningcorporaties wordt geïnstalleerd, zijn de leden er 
snel uit: Van Vliet moet voorzitter worden. Omdat de PVV als grote partij aan de beurt is een voorzitter te leveren, 
en omdat hij capabel wordt gevonden. 'Hij is betrouwbaar en integer, paste nooit echt bij de PVV', zegt bijvoorbeeld 
PvdA'er Ed Groot, ondervoorzitter van de enquêtecommissie. 

Toch steekt ook bij hem soms het onvervalste PVV-geluid de kop op. 'Eruit stampen die gasten.' Dat is wat volgens 
een tweet die hij in november 2013 rondstuurt met illegale asielzoekers moet gebeuren. Het veroorzaakt een 
mediastormpje dat snel gaat liggen als hij excuses maakt. 'Typisch Ronald', zegt jeugdvriend Adema. 'Zo was hij 
vroeger al: lekker hard schreeuwen en dan spijt krijgen.' 
Sms 
De grote draai volgt een paar maanden later. Op 20 maart, daags na de 'minder Marokkanen'-ophitserij van 
Wilders, krijgt Adema een sms van zijn jeugdvriend: vergeet niet vanavond naar het Journaal te kijken. Daar ziet hij 
hoe Van Vliet de PVV de rug toekeert. 'Hij liep er al zo lang tegen aan te hikken', zegt Braakhuis. Later blijkt dat 
Van Vliet al eens aanklopte bij VVD-fractieleider Halbe Zijlstra om te informeren of een overstap mogelijk was. Ook 
Adema weet dat hij op het vinkentouw zat. 'Dan vertelde hij me over de Marokkaanse medewerkster in de 
enquêtecommissie. Een prima, aardig mens, zei hij dan: ik moet haar wel kunnen blijven aankijken. En mezelf 
trouwens ook.' 

Dat Van Vliet nu kan aantreden als een partijloze voorzitter van de enquêtecommissie, komt voor hem op een 
perfect moment: hij kan een nieuwe draai aan zijn politieke loopbaan geven en zo ontsnappen aan het stigma dat 
ex-PVV'ers bij het vinden van een nieuwe werkkring parten speelt. Het Kamerlidmaatschap noemt hij het mooiste 
dat hij in zijn leven deed. De commissie is voor hem de overtreffende trap: een 'once in a lifetime'. 

Driessen, tegenwoordig medewerker van het dissidentenduo Bontes en Van Klaveren, hoopt dat Van Vliet zich in 
oktober, als de commissie klaar is, bij hen aansluit. 'Hij zou van harte welkom zijn.' Braakhuis betwijfelt of dat zal 
gebeuren: 'Dat is toch een heel stukje rechtser dan Ronald eigenlijk is.' In de plenaire zaal van de Kamer is daar al 
iets van te zien. Waar Bontes en Van Klaveren pal achter de PVV-fractie zitten, is Van Vliet verhuisd naar het 
midden. Daar schurkt hij aan tegen de VVD. 
 
Graphic

 
Roland van Vliet: in het weekeinde op de Yamaha FZ1 Fazer terug naar Nederweert.
Foto An-Sofie Kesteleyn
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Economic Crisis (93%); Politics (86%); Government Departments + Authorities (77%); Population + 
Demographics (75%); Political Parties (74%); Economic Policy (73%); Public Finance (70%); Martial Arts (64%); 
Social Assistance + Welfare (63%); Divorce + Dissolution (63%) 
 

Industry: Destinations + Attractions (93%); Gambling (63%) 
 

Load-Date: June 3, 2014

 
End of Document





'Democratie interesseert me niet, ik ben moe. Ik stem Assad'
de Volkskrant
4 juni 2014 woensdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 15
Length: 884 words
Byline: VAN ONZE CORRESPONDENT REMCO ANDERSEN
Body


Reportage Syrische presidentsverkiezingen 
Na drie jaar burgeroorlog geloven maar weinig Syriërs dat ze een keuze hadden bij de presidentsverkiezingen 
gisteren. Het is Assad of de zondvloed. 
Nidals waterige ogen verraden wat hij met zijn mooiste overhemd en netste broek probeert te verbergen. De 33-
jarige dagloner uit Aleppo is zijn waardigheid kwijt. Bij iedere vraag schieten zijn ogen een beetje voller. 'Ik wil terug 
naar hoe het was', zegt hij steeds. 'Democratie, geen democratie, het interesseert me niet. Ik ben zo moe.' Zijn neef 
herhaalt hem zachtjes. 'We zijn allemaal zo moe. We willen stabiliteit.' 

Stabiliteit. Het is een veelgehoorde verklaring voor een stem op Bashar al-Assad, gisteren op de Libanese grens 
met Syrië. Veiligheid en stabiliteit is waar Assad met harde hand voor zorgde, zolang je niet tegen hem inging. Heel 
even was er toch hoop op democratie en een eerlijke verdeling van de welvaart. Maar na drie jaar burgeroorlog, 
ontbrand na regeringsgeweld tegen een vreedzame roep om hervorming, concluderen veel Syriërs dat democratie 
geen optie is. 

Dus hebben mensen als Nidal de hoop opgegeven. Toen de protesten begonnen, was hij optimistisch. 
Verandering: een goede zaak. Maar het Vrije Syrische Leger dat zijn dorp overnam, perste hem af en bedreigde 
zijn familie. Nidal vluchtte naar Libanon. Daar woont hij met zijn vrouw en drie kinderen in een kamer, de wc in één 
hoek, een gasstel in de andere. 'Vroeger had ik een huis met drie kamers', zegt Nidal. Zijn stem breekt. 'Nu slapen 
we naast de wc.' Toch is er ook veel enthousiasme in Masnaa, een plaatsje op de grens tussen Libanon en Syrië. 
Ruim 9.000 stemkantoren zijn geopend in Syrisch regeringsgebied, en een van hen is net voorbij Masnaa. Vanaf 
het ochtendgloren komen busjes vol stemmers aantoeteren, gewapend met foto's van president Assad. Ook 
degenen zonder foto kijken je met grote ogen aan als je vraagt op wie ze stemmen. Assad natuurlijk! Syrië is van 
Assad en Assad is de hoeder van de Syriërs. En ze doen nog een dansje. 

'Kijk', zegt Maher, een jongeman omringd door vrouwen met Syrische vlaggen die net hun stem hebben 
uitgebracht. 'Dit zijn nou vrije verkiezingen. Zelfs twee oppositiekandidaten mochten meedoen!' De tegenwerping 
dat die twee kandidaten zijn goedgekeurd door het regime en geen echte oppositie vertegenwoordigen, ontlokt de 
geïrriteerde zucht van iemand die tegen dovemansoren praat. 

Het democratisch gehalte van de Syrische stembusgang is echter nihil, volgens de oppositie en het Westen. In 
oppositiegebied kan niemand stemmen, miljoenen vluchtelingen zonder papieren worden overgeslagen, echte 
oppositieleden zijn uitgesloten en het is lastig om vrije verkiezingen te houden te midden van een burgeroorlog, in 
een angstcultuur, zonder onafhankelijke waarnemers. 

Te midden van het feestgedruis komt plotseling Nawras aangelopen, een blauwe pet op zijn hoofd en een 
zestigjarige kompaan op zijn hielen. 'Jij doet interviews? Stel mij eens wat vragen.' Er volgt een treurig relaas van 
twee oude mannen die denken nooit meer naar hun land terug te kunnen. Nawras en Majed komen uit Qaboun, 
een opstandige wijk nabij Damascus die door het regime werd belegerd. 

Beide mannen en hun families ontvluchtten Syrië twee jaar geleden, na weken van gevangenschap en marteling. 
Ze hadden aan een demonstratie meegedaan. Majed trekt een grimas en wijst naar zijn hals. Een vaag litteken 
loopt horizontaal van de ene naar de andere kant. 'Bashar al-Assad heeft Syrië vernietigd', zegt hij. 'Kinderen van 
12, 13 werden doodgemarteld omdat ze een demonstratie bijwoonden. Ik heb het zelf gezien. Schrijf je dat ook op?' 

Maar dit soort kritiek verstomt te midden van het feest der democratie dat het Syrische regime voor verkiezingsdag 
optuigt. In Damascus overstemmen patriottistische liederen het geluid van bombardementen aan de rand van de 
stad. In Aleppo gaat de ene helft van de stad stemmen, terwijl vatenbommen wederom neerdalen op burgers in het 
gedeelte dat in handen is van rebellen. 

Assads aanhangers blijven trouw, en de stille middenmoot gelooft steeds sterker dat er niet meer keuzen zijn dan 
Assad of de zondvloed - dat heeft hij immers zelf altijd gezegd. En als hij toch wint, waarom zou je dan problemen 
riskeren door niet te stemmen? 

Want angst is ook een drijfveer onder vluchtelingen in Libanon. Beambten van Assads Baathpartij, die ook een tak 
in Libanon heeft, trokken de afgelopen dagen vluchtelingenkampen door om namen op te tekenen. 
Vluchtelingen zijn bang dat Syrië controleert of ze gaan stemmen. 

Zo ook Nasser, een voormalige succesvolle aannemer uit Bab Amro in Homs. Hij zit al twee jaar in Libanon, sinds 
zijn zaak en huis met de grond gelijk gemaakt zijn. Hij wil niet zeggen wiens schuld dat is, maar knikt als de naam 
van de president genoemd wordt. 'Misschien dat ik mijn stembiljet blanco doe', zegt hij zachtjes. Maar hij kijkt direct 
om zich heen, kennelijk geschrokken van zijn eigen woorden. 

Daar staat hij dan, een man die alles verloor en nu grote druk voelt te stemmen op degene die hij daarvoor 
verantwoordelijk houdt. Maar ook een blanco stem zal Nasser niet baten. Morgen wordt duidelijk: Assad gaat voor 
de volgende zeven jaar. 
Vroeger had ik een huis met drie kamers. Nu slapen we naast de wc (Nidal Syrische vluchteling uit Aleppo die in 
Libanon woont) 
 
Graphic

 
Libanese agenten controleren bij de Syrisch-Libanese grensovergang Masnaa Syrische arbeiders en 
vluchtelingen die gaan stemmen.
Foto AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Weapons + Arms (94%); Chemical + Biological Weapons (92%); International Relations (78%); 
Government Departments + Authorities (64%); State Departments + Foreign Services (63%) 
 

Load-Date: June 3, 2014

 
End of Document





[Duitse voetballer radicaliseerde Burak Karan (26),...]*
de Volkskrant
4 juni 2014 woensdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 458 words
Body


Duitse voetballer radicaliseerde 
Burak Karan (26), alias Abu Abdullah al-Turki, is de zoon van Turkse immigranten. Hij was een talentvolle 
voetballer die in Duitse jeugdteams speelde. Hij groeide op in Wuppertal. In 2008 keerde hij het voetbal de rug toe. 
Volgens Duitse bronnen was hij geradicaliseerd in de lokale moskee, waar ook de Turks-Duitse moslim Emrah 
Erdogan kwam. Die werd in 2013 gearresteerd in Tanzania, wegens mogelijke betrokkenheid bij de aanslag op een 
winkelcentrum in Nairobi. 

Karan bezocht een trainingskamp van Al Qaida in Pakistan. In 2013 vertrok hij met zijn 23-jarige vrouw en twee 
kinderen, naar Syrië. Hij sneuvelde in oktober 2013. 
Strijder voelde zich niet thuis in Engeland 
Issa Abd al-Rahman (23) is een jonge Britse strijder, die is opgegroeid in Portsmouth. Zijn ouders emigreerden 
vanuit Bangladesh naar Engeland. Hij is in Engeland naar school gegaan, maar voelde zich daar niet thuis. 

In mei 2014 meldde hij op Twitter dat hij in Turkije was aangekomen en dat hij de grens naar Syrië zou oversteken. 
Hij heeft zich aangesloten bij de Islamitische Staat in Irak en Shaam (ISIS). Vanuit Syrië rapporteerde hij over zijn 
dagelijkse leven. De jihadtraining die hij daar kreeg, vergeleek hij met de opleiding van een NAVO-soldaat. Hij zou 
in december 2013 zijn gesneuveld bij een slag in de buurt van Deir al-Zor in het oosten van Syrië. 
Katholiek opgevoed, bekeerd in Antwerpen 
Brain De Mulder (20) is een bekeerling uit Antwerpen. Zijn moeder is Braziliaanse. Hij is katholiek opgevoed. Brian 
speelde tot hij veertien was voetbal bij de Vlaamse club Beerschot en kwam daar in contact met moslimjongens uit 
zijn buurt. Die namen hem mee naar de moskee. Van hen kreeg hij de naam Ibrahim, maar zelf koos hij na zijn 
shahada (geloofsbelijdenis) voor Abu Qasem Brazili. Zijn ouders waren verbaasd over zijn plotselinge bekering, 
maar tolereerden het. 
Hij vertrok in januari 2013 naar Syrië, waar hij trouwde met een Nederlandse. Hij strijdt daar nog steeds in de 
gelederen van ISIS. 
In januari 2014 werd De Mulder door een Antwerpse rechter bij verstek veroordeeld tot achttien maanden 
gevangenis en 6.000 euro boete voor het verhandelen van cocaïne. 
Fransman nu martelaar in Syrië 
Raphael Gendron, alias Abd al-Rauf, alias Abu Muruwa (38) is een Fransman die enkele jaren in België woonde. 
Hij werkte daar voor een islamitisch centrum. In Italië werd hij opgepakt, toen de politie illegalen aantrof in zijn 
auto. Hij werd veroordeeld tot vier jaar gevangenisstraf, wegens lidmaatschap van Al Qaida. Na zijn vrijlating 
keerde hij terug naar België, waar hij zich opnieuw in radicale moslimkringen begaf. Eind 2012 vertrok hij naar 
Syrië. In april 2013 kreeg hij het martelaarschap. 
* Vervangende titel / Replacement title
 
Graphic

 
Burak Karan
Raphael Gendron
Brian De Mulder
Issa Abd al-Rahman
Foto's terrorism-info.org.il
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Terrorist Organizations (94%) 
 

Load-Date: June 3, 2014

 
End of Document





Fijn wonen in Randstad nu nog fijner
de Volkskrant
4 juni 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 11
Length: 550 words
Byline: VAN ONZE VERSLAGGEEFSTER CHARLOTTE HUISMAN
Body


Verschil neemt toe tussen wel en niet aantrekkelijke steden, blijkt uit Atlas voor Gemeenten 
Het verschil in aantrekkelijkheid van steden in de (noordelijke) Randstad en de rest van Nederland wordt steeds 
groter. Dit blijkt uit de jongste editie van de jaarlijks verschijnende Atlas voor Gemeenten, die vandaag wordt 
gepresenteerd. 
Amsterdam (steevast nummer 1), Utrecht (nummer 2), Amstelveen (3) en Haarlem (4) lopen verder uit op de rest, 
terwijl steden als Zwolle, Leeuwarden en Groningen de afgelopen jaren zijn gedaald op de ranglijst. 

De onderzoekers bepalen met de Atlas sinds ruim vijfiten jaar jaarlijks hoe aantrekkelijk een stad wordt gevonden 
om in te wonen. Dat gebeurt op basis van criteria als bereikbaarheid van werk, cultureel aanbod en nabijheid van 
natuur. Ook veiligheid en de aanwezigheid van een universiteit of een historische binnenstad tellen mee. 

In de toptien van aantrekkelijkste steden zijn Den Bosch (op plaats 5) en Nijmegen (7) de enige twee die niet in het 
westen van het land liggen. Wonen in de Randstad is, zeggen de onderzoekers, aantrekkelijker geworden omdat 
de huizenprijzen zijn gedaald en het aantal files is afgenomen. Ook willen steeds meer jongeren graag in de grote 
steden wonen. Amsterdam en Utrecht hebben bijvoorbeeld een relatief jonge en hoogopgeleide bevolking, en een 
groot aanbod aan banen in de regio. En Amstelveen wordt gezien als een goedkoper en rustiger alternatief voor 
Amsterdam. 

Hoofdonderzoeker Gerard Marlet denkt dat het verschil tussen de Randstad en de rest de komende jaren verder 
zal groeien door de overheveling van veel zorgtaken naar de gemeenten. De gemeenten die veel werklozen, 
ouderen en zorgbehoevenden onder hun inwoners tellen, zijn dan in het nadeel. Door bijvoorbeeld de 
Participatiewet zal de gemeente Heerlen vanaf 2015 verantwoordelijk zijn voor het inkomen van 14 procent van alle 
15- tot 64-jarigen, en Amstelveen slechts voor 3 procent van deze leeftijdsgroep, rekent de Atlas voor. En juist in de 
regio's waar de werkloosheid stijgt, is de kans om werk te vinden veelal kleiner. 

De Volkskrant rekende eerder dit jaar uit in hoeverre gemeenten verschillen in bijvoorbeeld de hoeveelheid 
ouderen, werklozen en hulpbehoevenden en in financiële draagkracht. De nieuwe gemeentelijke taken zullen voor 
de Randstad gemakkelijker te dragen zijn dan voor armere regio's in het noorden, oosten en zuiden van het land. 

De regio Rotterdam blijft achter in deze bloeiperiode van de Randstad, blijkt uit de lijstjes in de Atlas voor 
Gemeenten. Rotterdam (en Spijkenisse en Vlaardingen) staan er op veel fronten niet goed voor. Er wonen relatief 
veel laagopgeleiden met een zwakke sociaal-economische positie. Andere gemeenten die vaak onderaan staan 
zijn Emmen, Sittard-Geleen en Venlo. 

Een opmerkelijk staatje in de Atlas van dit jaar is het verschil tussen de gemeenten in prestaties van niet-westerse 
allochtonen. In Maastricht, Emmen en Venlo heeft nauwelijks een kwart van deze groep de afgelopen vier jaar 
volledig gewerkt; in Purmerend, Spijkenisse en Haarlemmermeer is dit percentage het dubbele. Marlet: 'Ook 
allochtonen lijken meer kansen te krijgen in het westen van het land.' 

Percentage van de 15- tot 64-jarigen waarvoor de gemeente Heerlen vanaf 2015 verantwoordelijk is; voor 
Amstelveen is dat percentage: 3. 
14 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Communities + Neighborhoods (94%); Population + Demographics (65%) 
 

Load-Date: June 3, 2014

 
End of Document





Benoeming
de Volkskrant
4 juni 2014 woensdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 590 words
Byline: SHEILA SITALSING
Body


Column - Sheila Sitalsing 
Als er ooit, op een dag, wanneer ze er in Den Haag uit zijn, een nieuwe Nationale Ombudsman of -vrouw aantreedt, 
staat diens eerste klus al vast: een diepgravend onderzoek naar het onfatsoen dat de Tweede Kamer heeft betracht 
bij de zoektocht naar een opvolger voor Alex Brenninkmeijer. De manier waarop ze in Europa sollen met de 
beklagenswaardige Jean-Claude Juncker, die zo graag voorzitter van de Europese Commissie wil worden, is er 
kinderspel bij. 

Als de Ombudsman de boven ons gestelden aanspreekt op onbehoorlijk bestuur, hufterig gedrag en 
machtsmisbruik, gaat het meestal over dingen als excessief politiegeweld, misstanden in de 
vreemdelingendetentie, krankzinnige verkeersboetes ('pervers' noemde de vorige Ombudsman die een keer) en 
werkschuwe ambtenaren die niet het fatsoen hebben binnen de wettelijke termijn te reageren op klachten en 
vragen van burgers, maar onredelijke boetes opleggen als wij eens een keer te laat een formuliertje insturen. 

Aan dat rijtje prutsers kan inmiddels de voltallige Tweede Kamer worden toegevoegd. Liet de voordracht voor een 
nieuwe Ombudsman over aan een speciale subcommissie met daarin een PvdA'er, een SP'er, een CDA'er, een 
VVD'er en een D66'er ('breed samengesteld', zeiden ze zelf trots). Ging pas tegen die voordracht rebelleren toen 
anderen gingen doen wat die subcommissie nooit heeft gedaan: even googelen. Blijkt handenvol links op te leveren 
naar jaren oude, van verontwaardiging nasidderende berichten over Guido van Woerkom, zijn vrouw, een 
Marokkaan en een taxi. Het valt moeilijk vol te houden dat hier sprake zou zijn van 'nieuwe feiten'. 

Dat die subcommissie nooit heeft gegoogeld, valt op te maken uit de verklaring van subcommissievoorzitter Magda 
Berndsen, van D66, die gisteren allengs ongelukkiger ging kijken bij de vragen van journalisten. Zij zegt dat ze het 
tijdens hun besloten vergaderingen nooit over taxigate hebben gehad. 

Er is een ontroerend, historisch filmpje in omloop waarop oud-premier Kok hulpeloos staat te kijken met een 
computermuis in zijn imposante handen. In zijn wanhoop van niet-weten richt hij het ding op het beeldscherm, als 
ware het een afstandsbediening. Daar kunnen we nu om lachen, maar de huidige lichting politici zou vermoedelijk 
veel baat hebben bij een cursus 'eenvoudig zoeken op Google'. 

Rebelleren tegen Van Woerkom deden de Kamerleden overigens naar goed Haags gebruik aanvankelijk anoniem, 
op Linda Voortman na, want het zijn helaas niet louter helden die we hebben verkozen tot onze 
volksvertegenwoordigers. Vervolgens gingen de partijen met een afgevaardigde in de 'breed samengestelde' 
subcommissie alsnog openlijk twijfelen aan hun steun. 

Fijn voor de partijafgevaardigden, die daar klaarblijkelijk voor Piet Snot hebben gezeten. Fijn voor Van Woerkom, 
die nu speelbal is geworden van, tja, van wat eigenlijk? Partijpolitieke rekeningen die via de band worden vereffend, 
omdat Van Woerkom door de VVD naar voren is geschoven - vermoedelijk omdat men daar toe was aan een 
docieler figuur na de nimmer versagende Brenninkmeijer, die door roeien en ruiten ging als hij burgers in de knel 
ontwaarde en daarbij op menig lange teen in Den Haag ging staan. Of waren er oprechte zorgen over de 
geschiktheid van de man die te laat en te ongelukkig worden geuit? 

En zo slaagden Kamerleden erin de benoeming van iemand die als onafhankelijk figuur de macht moet mede-
controleren te politiseren en te betrekken in links-rechtsspelletjes. Ze zijn zelf ongeschikt. 
Berndsen ging gisteren allengs ongelukkiger kijken 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Government Departments + Authorities (94%); Whistleblowers (82%); Justice Departments (77%); Labor 
Disputes + Negotiations (74%); Politics (67%); Rule Of Law (64%); Taxes + Taxation (63%); European Union (62%) 
 

Company:  GOOGLE INC (52%) 
 

Industry: Banking + Finance Regulation + Policy (77%) 
 

Load-Date: June 3, 2014

 
End of Document





De Randstad regeert Oranje
de Volkskrant
4 juni 2014 woensdag

 
Copyright 2014 De Persgroep Nederland BV All Rights Reserved
 
 
Section: Sport; Blz. 37
Length: 1005 words
Byline: DOOR WILLEM VISSERS
Body


Tweederde van de spelers in de selectie van Oranje is geboren in Utrecht, Noord-Holland of Zuid-Holland. Turken 
en Marokkanen ontbreken. 
Hoog Feyenoordgehalte. Hoog Randstadgehalte. De selectie van het Nederlands elftal die donderdag vertrekt naar 
Brazilië is veelkleurig en in bepaald opzicht voorspelbaar. Met dank weer aan de opleidingen van Feyenoord en 
Ajax. 

Op het sportveld weegt talent zwaarder dan afkomst, religie of wat dan ook. De bondscoach uit Amsterdam, Louis 
van Gaal, laat zich in Zuid-Amerika flankeren door een trits voetballers uit de school van Rotterdam. Het is een 
voorbeeldige symbiose. Kijk naar talent, naar honger, naar instelling, en wees onbevooroordeeld. 

Vijf jaar op rij is de Feyenoord Academy uitgeroepen tot opleiding van het jaar in Nederland, terwijl Louis van Gaal 
een trainer is met oog voor jeugd en opleiding. Graag omringt hij zich bovendien met kneedbare karakters, met 
voetballers die hem zonder voorwaarden willen volgen. Tel al die factoren op, talent, opleiding en nieuwsgierigheid, 
en de selectie is deels verklaard. 

Spreek dan ook nog een speciaal dankwoord uit aan de financiële crisis. Die noopte trainers in het betaald voetbal 
om jeugd volop kansen te schenken, vooral in de Kuip, maar ook elders. Ajacied Joël Veltman zag zijn loopbaan 
gelanceerd door de verkoop van Alderweireld en het geloof van clubtrainer De Boer in zijn kunnen. Memphis Depay 
profiteerde van de verkoop van Lens en Mertens bij PSV. Ze zijn nog lang niet volgroeid en in zekere zin vormen ze 
een bedreiging voor het welslagen van de missie van Van Gaal, maar de talenten krijgen alle gelegenheid om te 
slagen. 

Feyenoord neemt dus een speciale plaats in, in de WK-groep van 23 spelers. Van Persie, Clasie, Fer, De Guzman, 
Janmaat, Kongolo, Martins Indi, De Vrij en Wijnaldum ondergingen een groot deel van hun scholing bij Feyenoord. 
Ook Vlaar en Kuijt voetbalden langere tijd in Rotterdam, toen ze nog relatief jong waren. 
Kongolo 
De 20 jaar jonge Terence Kongolo is tot verbazing van velen opgeroepen, als sterke, veelzijdige, linksbenige 
verdediger. Hij heeft moeite met het niveau en voelt de spanning, maar hij is erbij. 'Dat is bijzonder hoor', aldus 
aanvoerder Robin van Persie dinsdag in Santpoort, na de openbare training in het stadion van AZ voor ongeveer 5 
duizend toeschouwers. Oranje speelt woensdag zijn laatste oefenduel voor het WK, tegen Wales. 

Van Persie, over Kongolo: 'Zes maanden geleden doorgebroken, twaalf wedstrijden gespeeld en hij mag mee naar 
het WK.' Erik Pieters bijvoorbeeld, die veel meer ervaring heeft, is ook veelvuldig bekeken door de staf van Oranje, 
bij Stoke City. Toch neemt Van Gaal liever Kongolo mee. 

Van Persie kan de opleiding bij Feyenoord niet genoeg prijzen. 'Generatie op generatie breken spelers door. Dat is 
speciaal en dat is echt geen toeval. 

'Ik heb erg veel jeugdelftallen bekeken de laatste jaren. Ik kan praten over Arsenal, over Manchester City, over 
Manchester United, over Feyenoord en Excelsior. Wat zo goed is bij Feyenoord: ze hebben daar de perfecte balans 
gevonden tussen een jongetje van 7, 8 kind laten zijn, en tegelijkertijd bij te spijkeren op een leuke en slimme 
manier. Dat heb ik ook zelf ervaren. Ik stond naar een training te kijken, toen mijn zoontje onlangs meedeed, en zei 
na afloop tegen de trainer: jullie doen het erg goed. Fantastisch. De exacte balans dus. Plezier maken, dingen 
aanleren. Hun filosofie is: tot en met twaalf mag alles. Niets moet.' 

Al die Feyenoorders maken dus logischerwijs deel uit van een selectie met een hoog Randstadgehalte. Zo had Ron 
Vlaar het trouwens nog niet bekeken, vorige week, tijdens een gesprek in Portugal: dat hij één van de weinigen is 
van 'het platteland'. Hij raapte nog bollen in Hensbroek, in de vakanties. Vlaar zei vlot dat hij ook lang in de stad 
woonde, want hij speelde jaren voor Feyenoord. 

Liefst 16 van de 23 spelers zijn geboren in de provincies Noord-Holland, Zuid-Holland en Utrecht, hoewel 
Hensbroek dus geen Randstad is te noemen. Van de zeven overigen zijn er drie ter wereld gekomen in het 
buitenland: De Guzman in Toronto, Martins Indi in Barreiro, Portugal, en Kongolo in Fribourg, Zwitserland. Zijn 
familie was gevlucht en onderweg naar Nederland. Blijven nog vier mannen over: Robben uit Bedum, Huntelaar uit 
Hummelo, Verhaegh uit Kronenberg, Cillessen uit Groesbeek. 

De verhouding is overigens niet opvallend anders dan bij vorige toernooien, hoewel Van Bommel bij het laatste WK 
en EK prominent aanwezig was als aanvoerder, als Limburger. Door de aderen van Oranje stroomt Surinaams 
bloed, er zijn wortels uit Guinee-Bissau, Democratische Republiek Congo, Suriname, de Antillen, Jamaica, 
Filipijnen en Ghana. Oranje is een mooie afspiegeling van een moderne maatschappij. 

Wie of wat ontbreekt? De Turkse speler, of, nog opvallender: de Marokkaan. Geen Boulahrouz en Afellay deze 
keer, vaste waarden in het recente verleden. En ook geen Maher, die zijn belofte niet waarmaakte. 
FER VOOR DE GUZMAN 
Leroy Fer neemt vandaag, tijdens het oefenduel van Oranje met Wales, de plaats in van de licht geblesseerde 
Jonathan de Guzman. De 24-jarige Fer is verdedigende middenvelder. Afgelopen seizoen degradeerde hij met 
Norwich City. De andere spelers zijn vermoedelijk dezelfden als afgelopen zaterdag tegen Ghana, toen het 
Nederlands elftal met 1-0 won. Wales is uitgenodigd in Amsterdam omdat de speelstijl enigszins vergelijkbaar is 
met die van Australië, de tweede tegenstander tijdens het WK in Brazilië. Bale en Ramsey, de bekendste spelers 
van Wales, doen niet mee. Zo verricht Bale in Azië promotionele werkzaamheden voor zijn club Real Madrid. 
Het Nederlands elftal vertrekt donderdagavond naar Brazilië, waar het vrijdag voor het eerst traint op het oude 
complex van topclub Flamengo. De eerste wedstrijd van het elftal van Louis van Gaal is op vrijdag 13 juni, een dag 
na de aftrap van het WK. Wereld- en Europees kampioen Spanje is dan de tegenstander. 
Bij Feyenoord breken steeds opnieuw spelers door, dat is geen toeval (Robin van Persie, aanvoerder Oranje) 
 
Graphic

 
Martins Indi (tweede van links) en Depay (midden) trekken de aandacht tijdens een fotosessie van Oranje.
Foto Guus Dubbelman / de Volkskrant
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Soccer (94%) 
 

Company:  MANCHESTER UNITED PLC (50%) 
 

Load-Date: June 3, 2014

 
End of Document





Meavita: hoe het niet moet
de Volkskrant
4 juni 2014 woensdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 25
Length: 1311 words
Byline: VAN ONZE VERSLAGGEVER WILCO DEKKER
Body


Voorbeschouwing Ondergang zorgorganisatie 
Was er bij de failliete 'zorgfabriek' Meavita officieel sprake van wanbeleid? Het zou een les zijn voor andere 
semipublieke instellingen, vindt Abvakabo FNV. 
'We wachten al vijf jaar op dit moment. Terwijl het deze bestuurders nog geen twee jaar heeft gekost om Meavita te 
gronde te richten.' Aan het woord is voorzitter Corrie van Brenk van Abvakabo FNV over de geruchtmakende zaak 
die woensdag en donderdag dient bij de Ondernemingskamer in Amsterdam: de ondergang in 2009 van 
zorgmoloch Meavita, waar VVD-prominent Loek Hermans president-commissaris was. Deze week moet officieel 
worden vastgesteld of het faillissement is te wijten aan wanbeleid. 

'Eindelijk komt de zaak voor. Netjes over de verkiezingen heen getild', zegt Van Brenk. Hoezo? Bedoelt de 
voorzitter van de vakbond voor de zorgsector dat met de rechtszaak is geschoven tot na de gemeenteraads- en 
Europese verkiezingen, vanwege de betrokkenheid van een VVD-coryfee? 'Dat kan ik natuurlijk niet zeggen', aldus 
Van Brenk. 'Maar het zou eerst maart of april worden, en het toen werd het juni. Zoals al jarenlang alles 
aangegrepen wordt voor uitstel.' 

Meavita werd in 2007 gevormd door de fusie van vier, zelf ook al door fusies gevormde zorginstellingen in Den 
Haag, Groningen, Utrecht en de Achterhoek. Zo ontstond een 'zorgfabriek' met meer dan 20 duizend werknemers, 
100 duizend cliënten en een omzet van een half miljard euro. Een jaar later raakte Meavita door interne problemen 
en ict-missers al in de financiële problemen. In maart 2009 ging het zorgconcern failliet. De thuiszorg gaat door, de 
werknemers kunnen uiteindelijk terecht bij de zorgorganisaties die het werk overnemen, maar er blijft een 
miljoenenschuld achter. Ruim tweeduizend werkneemsters verliezen bij latere reorganisaties alsnog hun baan. 

De ondergang van Meavita staat symbool voor andere semipublieke debacles van de afgelopen jaren: in de zorg, 
het onderwijs (Amarantis) en bij woningcorporaties (Vestia). De ingrediënten zijn dezelfde: ijdele bestuurders, 
megalomane projecten en slapende toezichthouders. De gevolgen ook: financiële problemen, ontslagen en 
gedupeerde 'cliënten' (patiënten, studenten, huurders). Abvakabo FNV wil met Meavita een voorbeeld stellen om 
herhaling van dit soort debacles te voorkomen. Met de zaak bij de Ondernemingskamer moet officieel wanbeleid 
worden vastgesteld. Daarna kan de schade worden verhaald op de betrokkenen. Abvakabo FNV heeft elf 
bestuurders persoonlijk aansprakelijk gesteld, onder wie Loek Hermans. Zij kunnen onder meer worden 
veroordeeld tot het betalen van de proceskosten, zo'n 1,5 miljoen euro. Dat bedrag is mede zo hoog door 
uitgebreid onderzoek naar de affaire, dat er ondanks tegenwerking van de Meavita-betrokkenen toch kwam. 

Vorig jaar verscheen het onderzoeksrapport van ruim 800 pagina's, dat werd gemaakt in opdracht van de 
Ondernemingskamer. De conclusies zijn even onderkoeld als vernietigend: er was geen overzicht van de financiële 
positie. De commissarissen voerden geen enkel functioneringsgesprek. Er bleven problemen tussen de 
oorspronkelijke onderdelen. Bestuurders en commissarissen hadden pas laat in de gaten dat het concern ten onder 
dreigde te gaan. En er ging veel tijd en geld naar, in de woorden van Abvakabo FNV, 'absurde' projecten, zoals de 
TVfoon. Daarmee moesten patiënten thuiszorg op afstand krijgen via een digitaal kastje op hun tv. Zonder een 
deugdelijk test werden er tienduizenden van besteld. Het project kwam nooit van de grond. De schade: 20 miljoen 
euro. 

Hoe kon dat gebeuren? Doordat er veel meer kastjes waren aangeschaft dan de raad van toezicht wist, laat 
president-commissaris Loek Hermans weten via zijn woordvoerder Jan Driessen (ex-Aegon), die een 
vraag/antwoord-verklaring opstelde. Hermans is niet bij de rechtszaak omdat zijn vrouw onlangs onverwacht is 
overleden. Via de verklaring meldt Hermans dat 'er gezien de lastige omstandigheden toch steeds is geprobeerd 
om zo zorgvuldig, correct en snel mogelijk te handelen in het belang van alle belanghebbenden.' De fusie 
ondoordacht? Die paste in de tijdgeest: de vorming van het zorgconcern was bedoeld voor meer tegenkracht tegen 
verzekeraars en zorgkantoren. Die vergoedden de zorg soms niet of nauwelijks, terwijl Meavita wettelijk verplicht 
was die te leveren, stelt Hermans. Geen functioneringsgesprekken? De Meavita-bestuurders waren voor de fusie 
bij hun eigen instelling zeer gewaardeerd, dus onnodig. En nee: Hermans had niet te weinig tijd om goed toezicht te 
houden door zijn vele andere nevenfuncties. Daar lag het niet aan. 

Hermans, die al eens onder vuur lag als toezichthouder van het Centraal Orgaan Opvang Asielzoekers, liet 
gisteravond in Nieuwsuur weten dat hij vindt dat hij 'het mikpunt van de onvrede' is. De VVD steunt de 
fractievoorzitter in de Eerste Kamer tot nu toe. Mocht de Ondernemingskamer officieel vaststellen dat bij Meavita 
wanbeleid is gevoerd, dan is onduidelijk wat dit voor zijn positie betekent. Om het niet zover te laten komen, heeft 
de VVD-prominent advocaat Marius Josephus Jitta van Stibbe ingeschakeld. Daarnaast zijn er nog eens zeven 
advocaten die namens andere geledingen of bestuurders van Meavita het woord voeren. 
Schadevergoedingen 
Abvakabo FNV heeft één advocaat, Arno van Deuzen, die al jaren aan de zaak werkt. Bond en advocaat denken, 
met het vernietigende onderzoeksrapport in handen, dat het haast niet anders kan dan dat de Ondernemingskamer 
later dit jaar wanbeleid zal uitspreken. 

Mocht dat zo zijn, dan kan de Ondernemingskamer de betrokken bestuurders veroordelen tot het betalen van de 
1,5 miljoen euro proceskosten. Pijnlijk, maar normaal gesproken keert dan de aansprakelijkheidsverzekering uit, die 
in ieder geval ervaren bestuurders als Loek Hermans hebben. Voor andere schadevergoedingen, zoals de enkele 
tonnen die oud-werknemers van Meavita misgelopen zouden zijn, kunnen met het officiële stempel 'wanbeleid' op 
zak vervolgprocedures worden begonnen. De bestuurders van Meavita lopen daarbij meer gevaar dan de 
toezichthouders als Hermans. Van semipublieke toezichthouders wordt nu pas wettelijk vastgelegd wat ze wel en 
niet geacht worden te doen. 

Voor Abvakabo FNV-voorzitter Corrie van Brenk is het stempel 'wanbeleid' genoeg, omdat dit een 
afschrikwekkende werking zal hebben: 'Dat alle andere semipublieke bestuurders denken: ik ben blij dat ik daar niet 
sta.' Is ze niet een klein beetje gevoelig voor het argument dat er in 2007 nog anders werd gedacht over 
marktwerking in de zorg en over bijbanen van bestuurders? Van Brenk: 'Totaal niet. De werknemers van Meavita 
die, in tegenstelling tot de bestuurders, altijd zijn doorgegaan, hebben recht op genoegdoening. Dit mag nooit weer 
gebeuren.' 
Na twee jaar al onderuitgegaan 
1 januari 2007 

Zorgconcern Meavita ontstaat uit fusie van Meavita West (Den Haag), Thuiszorg Groningen, Sensire (Achterhoek) 
en Vitras/CMD (Utrecht). 

April 2007 

TVfoon-project voor thuiszorg begint. Het wordt een debacle. 

Oktober 2007 

Topman Theo Meuwese ontslagen vanwege aanhoudende verliezen. 

Juli 2008 

Conflict met de overheid over betaling thuiszorg. Het geld is op. Staatssecretaris Jet Bussemaker geeft thuiszorg 25 
miljoen extra. 

Januari 2009 

Meavita staat op omvallen. 

Februari 2009 

Meavita vraagt Bussemaker 20 miljoen. Ze weigert. 

9 maart 2009 

Meavita failliet verklaard. 

Juni 2009 

Hoorzittingen in Tweede Kamer. 

September 2009 

Abvakabo FNV daagt failliete rechtspersonen Meavita voor de rechter. Bond wil genoegdoening. 

Januari 2010 

Curatoren steunen onderzoek naar wanbeleid. 

April 2010 

Procedure kan door, bezwaren Meavita-bestuurders afgewezen. 

Juni 2011 

Ondernemingskamer besluit tot onderzoek naar mogelijk wanbeleid. 

Augustus 2013 

Rapport onderzoekers verschijnt. Conclusies zijn vernietigend. 

4 en 5 juni 2014 

Ondernemingskamer buigt zich over de vraag of bij ondergang Meavita sprake was van wanbeleid. 
 
Graphic

 
Medewerkers van Thuiszorg Groningen, onderdeel van Meavita, demonstreren op de Grote Markt, op 5 februari 
2009.
Foto Kees van de Veen/Hollandse Hoogte
Corry van den Brenk (Abvakako FNV): 'Over de verkiezingen heen getild.'
ANP
Loek Hermans: 'Steeds geprobeerd zo zorgvuldig, correct en snel mogelijk te handelen.'
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Labor + Employment (94%); Human Resources + Personnel Management (84%); Securities Law (74%); 
Funds + Investment Trusts (68%); Executives (65%); Disaster + Emergency Relief (65%); Insolvency + Bankruptcy 
(63%); Labor Unions (63%); Associations + Organizations (63%) 
 

Load-Date: June 3, 2014

 
End of Document





Teeven: toestroom van vluchtelingen is sinds eind mei gehalveerd
de Volkskrant
5 juni 2014 donderdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 10
Length: 158 words
Byline: ANP
Body


Asielzoekers 
De toestroom van asielzoekers, van wie een groot deel uit Eritrea, is de afgelopen twee weken flink gedaald in 
vergelijking met de weken ervoor. Schommelde het aantal eind april en in de eerste helft van mei rond de duizend 
per week, sinds de laatste week van mei is dat ongeveer gehalveerd. Dat maakte staatssecretaris Teeven 
woensdag bekend in een overleg met de Tweede Kamer. Volgens hem is de wekelijkse instroom met ongeveer 
vijfhonderd personen echter nog steeds onverminderd hoog en de situatie urgent. De extra voorzieningen om ze op 
te vangen, zijn nog steeds nodig. Teeven weet niet waarom de instroom opeens is afgenomen. Het is volgens hem 
mogelijk dat de instroom de komende tijd weer stijgt, zeker met de zomer voor de boeg. Meer mensen wagen dan 
de oversteek op bootjes vanuit Noord-Afrika, waar nog honderdduizenden migranten hun kans af zouden wachten 
om naar Europa te komen, aldus Teeven. Ook komen nog veel Syriërs aan. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Prisons (62%) 
 

Load-Date: June 4, 2014

 
End of Document





Theater
de Volkskrant
5 juni 2014 donderdag

 
Copyright 2014 De Persgroep Nederland BV All Rights Reserved
 
 
Section: V Kunst; Blz. 21
Length: 638 words
Body


Agenda 
MANSHOLT 
Proefboerderij Oostwaardhoeve in Slootdorp. Van 5 t/m 9/6. http://karavaan.nl 

In de locatievoorstelling Mansholt van Tjeerd Bisschof kruipt Helmert Woudenberg in de huid van Sicco Mansholt, 
eurocommissaris van landbouw. Vlak voor zijn pensioen wordt hij geconfronteerd met de negatieve gevolgen de 
door hem gevoerde politiek. Hij neemt afstand van zijn eigen beleid en maakt een rigoureuze omslag, die niet 
beperkt blijft tot de politiek. Regie: Jeroen van den Berg. 
WEG 
Nieuw Utrechts Toneel. Van 5/6 (première) t/m 15/6 in The Wall in Utrecht. 

nieuwutrechtstoneel.nl 

Het gigantische hotel langs de A2 staat al vijf jaar leeg. Het zwembad staat droog, de binnentuin ligt braak en de 
receptie is onbemand. Op deze bijzondere locatie onderzoeken theatermakers Greg Nottrot en Daniel van Klaveren 
het fenomeen 'de vreemdeling'. Wie is de reiziger, waar komt de vluchteling vandaan, waarom verlangen wij zo 
naar de exoot en zijn wij bang voor de buitenlander? 
PROGRAMMA 
Van 7 t/m 9/6 in het Food Center in Amsterdam. http://hollandfestival.nl 

De dansers van NDT1 dansen een avondvullende choreografie van Sol León en Paul Lightfoot, live begeleid door 
het Kronos Quartet, dat bestaand en nieuw werk van Philip Glass ten gehore brengt (HR). 
HEBRIANA 
Toneelgroep Suburbia. Van 7/6 t/m 12/7 op Landgoed De Kemphaan in Almere. 

theatergroepsuburbia.nl 

Theatergroep Suburbia speelt ook dit jaar weer een zomervoorstelling op Landgoed De Kemphaan. In Hebriana, 
een wrange komedie van Lars Norén, viert een Zweedse familie Midzomernacht in het familiehuis buiten de stad. 
Ze eten, drinken, roken, praten veel en luisteren weinig. De familie is welvarend, maar toch voelt iedereen zich 
tekortgedaan. En dan is er nog de schizofrene Britt-Marie, die zichzelf Hebriana noemt, en met haar afstandelijke 
schoonheid een fatale uitwerking heeft op iedereen, maar vooral op de mannen. Met o.a. Roos van Erkel, Lieneke 
Le Roux en Wouter van Lierde. 
I SEE YOU 
Frascati Producties. Première 7/6 in Frascati, Amsterdam. Aldaar t/m 19/6. 

frascatitheater.nl 

Naomi Velissariou, Bram Coopmans en Sadettin Kirmiziyuz spelen I See You. Zus, Broer en Man houden elkaar 
gevangen in een driehoek waar geen ontsnappen aan lijkt. Ze creëren voor elkaar een mentale ruimte, een arena 
met als inzet van hun strijd: liefde. Want liefde baant de weg naar vrijheid, toch? 
CLAUDINE & CLAUDETTE   
De Appel. Première 7/6 in Pulchri Studio Den Haag. Aldaar t/m 22/6. 

toneelgroepdeappel.nl 

Claudine & Claudette is een voorstelling van Isabella Chapel en Saskia Mees over kijken en bekeken worden. 
Twee zussen op leeftijd bezoeken elkaar tussen thee- en borreltijd. Het publiek, dat vanaf de straat naar binnen 
kijkt, is getuige van wat er zich binnenskamers bij de dames afspeelt. Ze krijgen een koptelefoon, een verrekijker en 
een stoeltje. Een voorstelling die je laat horen wat je denkt te zien en die laat zien wat je dacht te horen. 
AMSTERDAMMERS 
Orkater. Van 7 (première) t/m 21/6 in de Marktkantine Amsterdam. http://orkater.nl 

In Amsterdammers passeert drieëndertig jaar Amsterdamse geschiedenis de revue. Peter, Hans en Ellen leren 
elkaar kennen in een kraakpand, op 30 april 1980. We volgen hun levenswandel van Kroning tot Kroning, van de 
krakersrellen tot het Koningslied. Met Geert Lageveen, Leopold Witte, Margôt Ros en een grote groep 
Amsterdamse spelers en muzikanten. Regie: Gijs de Lange. 
DIE SCHUTZBEFOHLENEN 
Van 10 t/m 12/6 in de Westergasfabriek in Amsterdam. 

hollandfestival.nl 

In Die Schutzbefohlenen, in titel en thema verwijzend naar De Smekelingen van Aeschylus, geeft Elfriede Jelinek 
de asielzoekers een stem en legt zij het cynisme en latente racisme in de Europese politiek bloot. De 
gerenommeerde Duitse regisseur Nicolas Stemann verwerkte de aanklacht van Jelinek tot een oratorium met een 
stortvloed aan tekst en beeld (HR). 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Theater + Drama (69%) 
 

Industry: Entertainment + Arts (94%); Destinations + Attractions (63%) 
 

Load-Date: June 4, 2014

 
End of Document





Onderwijs als investering
de Volkskrant
5 juni 2014 donderdag

 
Copyright 2014 De Persgroep Nederland BV All Rights Reserved
 
 
Section: Opinie en Debat; Blz. 31
Length: 780 words
Byline: MARCEL VAN DAM
Body


Column MARCEL VAN DAM 
Bert Wagendorp schreef een mooie column over de vervanging van de studiebeurs door een leenstelsel (Ten 
eerste, 31 mei). Sinds de PvdA in de regering zit, wordt voor elke bezuinigingsmaatregel 'sociaal' gezet, voor het 
nieuwe leenstelsel dus ook. Wagendorp beschrijft hoe hij midden jaren zeventig als kind uit een arbeidersfamilie 
kon profiteren van een studiefinanciering die voortkwam uit het verheffingsideaal. Het ging niet alleen om het 
verwerven van kennis maar ook om de persoonlijke ontwikkeling. 

Twintig jaar eerder, in 1957, begon ik aan mijn studie in Utrecht. Ik was als jongste van negen kinderen de enige 
die de gelegenheid kreeg. Toen ik aan mijn studie begon, werd mijn vader als politieman gepensioneerd en van dat 
pensioen kon mijn studie niet worden betaald. Ik kreeg een beurs van 1.200 gulden per jaar. Met een kamer van 50 
gulden per maand en een seizoensbaan in de zomer kon ik het net redden. 

Enkele jaren later werd ik gevraagd voor het bestuur van mijn studentenvereniging. Dat zou me een jaar van mijn 
studie kosten. Uit angst dat ik mijn beurs zou verliezen, was mijn vader daar erg tegen. Ik ging te rade bij de 
studentendecaan, juffrouw Van Lanschot. Die garandeerde zonder enig voorbehoud dat zij zou zorgen dat ik die 
beurs behield. 'In dat jaar leer je meer dan met je studie', zei ze. Ze bood aan mijn vader te bellen om hem te 
overtuigen. Gelukkig hadden we geen telefoon. 

In de jaren vijftig en zestig explodeerde het onderwijs. In 1950 werd nog geen 3 procent van het bbp aan onderwijs 
uitgegeven; eind jaren zestig bijna 7 procent. In huidige termen: ongeveer 24 miljard meer. Let wel: die doorbraak 
vond plaats in de wederopbouwjaren vijftig, toen het Centraal Planbureau (CPB) voorspelde dat onze economie 
nooit genoeg banen zou kunnen genereren. Daarom kon men indertijd met subsidie voor 100 gulden een enkeltje 
Australië kopen. In 1958 vertrok de honderdduizendste emigrant. In 1961 werden de eerste gastarbeiders 
geïmporteerd omdat er een gebrek was aan arbeidskrachten. Een traditie van foute voorspellingen was geboren. 

Ondanks de sombere vooruitzichten haalde toen niemand het in zijn hoofd te klagen over de snel oplopende kosten 
van het onderwijs. En niemand stoorde zich eraan dat ik op kosten van de belastingbetaler een jaartje kon 
'lanterfanten'. Sowieso werd de belastingbetaler vóór de jaren tachtig nooit als slachtoffer opgevoerd. 

Met de opmars van het neoliberalisme begon een culturele omwenteling die ertoe leidde dat zo ongeveer alles wat 
we doen wordt opgeknipt in eenheden die in een commerciële setting kunnen worden beprijsd. Waarmee een 
proces begon van commercialisering dat stuitende uitwassen kent. Ook de waarde van onderwijs wordt 
tegenwoordig bepaald door de waarde die het in de economie genereert. Deze week nog kondigde de minister van 
Onderwijs een 'modernisering' van het beroepsonderwijs af. Dat moet beter worden afgestemd op de wensen van 
de bedrijven in de regio. 

Het leenstelsel is gebaseerd op de gedachte dat leren een investering is in 'menselijk kapitaal', die zich terugbetaalt 
in een hoger salaris van de afgestudeerde en een navenant hogere belastingopbrengst. Universiteiten worden 
geacht studenten af te leveren en onderzoek te doen waaraan bedrijven behoefte hebben. Merkwaardigerwijs 
hoeven bedrijven aan die investering in menselijk kapitaal niet mee te betalen. 

Alleen al deze week publiceerde het CBP de volgende rapporten: 1. Gemiddelde aflossing en inkomenseffecten 
sociaal leenstelsel. 2. Investeren in skills en competenties: een voorstudie voor programmering van onderzoek en 
beleid. 3. Onderzoek naar economische mechanismen van ontwikkeling menselijk kapitaal en de rol van 
gezondheidspreventie. 4. Het individuele rendement op promoveren in Nederland: inkomensverschillen tussen 
Masters en PhD's. Wat kosten die studies eigenlijk per lezer? 

Het beste is het onderwijs onder te brengen in vier ondernemingen: de NV Basisonderwijs, de NV 
Beroepsonderwijs, de NV Voorbereidend Wetenschappelijk Onderwijs en de NV Hoger Onderwijs. Leerlingen, 
studenten en/of hun ouders betalen zelf de opleidingskosten plus een winstopslag. Rente en aflossing voor 
studieleningen wordt ingehouden op het loon en afgedragen door de werkgevers. De onderwijsbedrijven worden 
naar de beurs gebracht. Met de opbrengst kan topmanagement worden aangetrokken dat efficiencyslagen maakt 
en aandeelhouderswaarde creëert. Onrendabele leerlingen krijgen thuisonderwijs van de ouders. Het ministerie 
wordt opgeheven. De belasting gaat omlaag. Heerlijke kleine overheid, heerlijke nieuwe wereld. 

Marcel van Dam is socioloog. 
Juffrouw Van Lanschot garandeerde mij dat ik die beurs behield 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Teaching + Teachers (94%); Colleges + Universities (81%); Students + Student Life (73%); Student 
Financial Aid (63%) 
 

Industry: Educational Services (89%) 
 

Load-Date: June 4, 2014

 
End of Document





Ongelijkheid
de Volkskrant
5 juni 2014 donderdag

 
Copyright 2014 De Persgroep Nederland BV All Rights Reserved
 
 
Section: V Opening; Blz. 12
Length: 554 words
Byline: LOES REIJMER
Body


Weekbladen 
Deze week in de bladen: wat is er mis met rijkdom? En andere ongelijkheidskwesties. 
Elke donderdag Wat is lezenswaardig deze week? 

De stofwolken van de ideologische oorlog rond knuffeleconoom Piketty zijn nog niet opgetrokken in de bladen van 
deze week. Elsevier gaat er hard in op de cover: 'Wat is er mis met rijkdom? Hoe hebzucht en afgunst leiden tot het 
belasten van vermogende Nederlanders.' Het verhaal lost de verwachtingen bij deze omineuze aankondiging - 
rancuneuze bijstandsmoeders, doodsbange Larense villabewoners en wat sociaal-psychologische duiding - niet in: 
het weekblad houdt het bij cijfers over vermogensverdeling in Nederland, met weinig mediagenieke kernwoorden 
als pensioenvermogen, vermogenspiramide en eigenwoningforfait - ja, dat zouden wij óók niet op de cover zetten. 
Voor de liefhebber dus. 

De Groene Amsterdammer geeft wel antwoord op de vraag wat er mis is met ongebreidelde rijkdom, in een verhaal 
over de gevolgen van sterke vermogensongelijkheid. Leuk hoor, die American dream, maar: hoe groter de 
verschillen in een land - zoals in de VS - hoe kleiner de kans op sociale stijging. De politieke macht van rijken 
bedreigt het democratisch bestel. 'Te grote organisaties zijn gevaarlijk', zegt de liberaal-conservatieve rechtsfilosoof 
Andreas Kinneging. 'Kan de rechtsstaat op tegen Shell? Ik betwijfel het. Daarvoor is Shell te groot.' Niet alleen het 
grote geld ('de nieuwe asociale klasse') krijgt een tik op de vingers, ook Hans Spekman, die nivelleren een feestje 
noemde, komt er slecht van af: 'Daarmee trekt hij het gelijkheidsstreven in een sfeer van afgunst: het is nu onze 
beurt om feest te vieren', zegt Arie van der Zwan, econoom en kritisch PvdA-lid over de uitspraak van zijn 
partijvoorzitter. 

Racisme, seksisme: ongelijkheid staat sowieso centraal in de bladen deze week. In Vrij Nederland een interview 
met 'de polemische promovendus' Zihni Özdil, die in opiniestukken, debatten en op Twitter onvermoeibaar ten 
strijde trekt tegen institutioneel racisme in Nederland. Een voorbeeld? 'Als in Nederland een zwarte voetballer 
scoort, is de commentator geneigd dat in lichamelijke termen te duiden, spierkracht, genetische aanleg, dat soort 
dingen. Als een witte speler scoort, praat de commentator in intellectuele termen, zoals training, strategisch inzicht.' 
Nee, zo'n sportverslaggever is geen racist, benadrukt Özdil, 'hij is het product van een lange geschiedenis' - de 
heren commentatoren zijn gewaarschuwd dit WK. 

Ook een polemist heeft weleens behoefte aan een arm om zich heen, blijkt als de interviewer aan hem vraagt of het 
nou léúk is om een hele Eerste Paasdag te vertwitteren. Een goede vraag, vindt Özdil. 'Ik vind het leuk, maar soms 
zit ik hier op de bank en denk: nu zou ik wel iemand willen knuffelen.' 

Elsevier volgt een vrouwelijke huisarts - 'Máxima in spijkerbroek' - die werkt in de Haagse Schilderswijk. In haar 
praktijk komt ze veel leed tegen, maar soms levert de taalbarrière tussen haar en het volledig allochtone 
patiëntenbestand een fijne anekdote op. Zo belde een vrouw haar ooit omdat ze al lang 'vloeide' - wat zou kunnen 
duiden op een ernstige kwaal. Tot ze doorvroeg en begreep dat de vrouw het over vlooien in haar huis had. 'Ook 
een kleine ramp, maar niet gevaarlijk.' Ja, daar hebben Larense villabewoners dan weer géén last van. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Gross Domestic Product (94%); Income Distribution (82%); Labor Force (71%); Sex + Gender Issues 
(70%); Public Finance (63%); Trends (63%); Immigration (62%) 
 

Load-Date: June 4, 2014

 
End of Document





Loek Hermans werd 'slapend rijk' bij Meavita. Ja toch?
de Volkskrant
5 juni 2014 donderdag

 
Copyright 2014 De Persgroep Nederland BV All Rights Reserved
 
 
Section: Economie; Blz. 26
Length: 467 words
Byline: VAN ONZE VERSLAGGEVER WILCO DEKKER
Body


De vlam slaat in de pan bij de rechtszaak over wanbeleid bij Meavita als de advocaat van Abvakabo FNV begint 
over andere affaires waar president-commissaris Loek Hermans bij betrokken was, zoals het COA. 'Dit kan niet', 
roept Hermans' advocaat Marius Josephus Jitta door de zaal. 'U kunt er niet zomaar andere onderzoeken bij halen. 
En de heer Hermans is zelf niet aanwezig.' 

De opwinding bij 'Team Hermans' is begrijpelijk, want de bond heeft een rekensommetje gemaakt waaruit moet 
blijken dat de VVD-coryfee 'slapend rijk' werd van zijn falende toezicht. Bij het zorgconcern Meavita, dat vijf jaar 
geleden ten onder ging, kreeg Hermans volgens Abvakabo FNV-advocaat Arno van Deuzen 30 mille per jaar. Bij 
het COA, het Centraal Orgaan Opvang Asielzoekers van directeur Nurten Albayrak, was het 12 mille voor vier tot 
vijf dagen werk. 

De COA-affaire vertoont grote gelijkenis met het Meavita-drama, stelt de bond: het toezicht greep niet of te laat in. 
En bij het UMC St Radboud, waar een ontslagen topman werd doorbetaald, kreeg Hermans 21.780 euro. 'Bij elkaar 
60 mille voor nog geen maandje werken per jaar', concludeert Van Deuzen. 'Bij uitstekend functioneren misschien 
nog verdedigbaar, maar in dit geval de ideale manier om slapend rijk te worden.' 

'Buitengewoon onappetijtelijk', omschrijft advocaat Jitta het betoog even later. Hermans zelf is afwezig omdat zijn 
vrouw onlangs onverwacht is overleden. Volgens Jitta speelde de affaire bij het UMC St Radboud voor de komst 
van de VVD-prominent. En, belangrijker: Hermans kreeg 15 mille bij Meavita, blijkt simpel uit het jaarverslag, geen 
30. Volgens Van Deuzen noemt hij die 30 mille al jaren, overal, en is hij al die tijd nooit gecorrigeerd. 'Gelul', noemt 
Stibbe-advocaat Jitta dat argument in de wandelgangen van het Amsterdamse Paleis van Justitie. 

Daar moet de Ondernemingskamer vijf jaar na de ondergang vaststellen of er bij Meavita sprake was van 
wanbeleid. De zaak is begonnen door Abvakabo FNV, die een voorbeeld wil stellen na alle schandalen in de semi- 
publieke sector. Elf bestuurders, onder wie Hermans, zijn persoonlijk aansprakelijk gesteld. 

Volgens de advocaten van Meavita wordt er op de man gespeeld en rammelt het onderzoek. Het beeld dat er niet 
of slecht werd bestuurd, is onterecht. De problemen waren vooral te wijten aan het complexe en steeds wisselende 
zorgbeleid. Waarop de bond de vraag stelt waarom de andere zorgconcerns dan niet ook failliet gingen. 

De zaak, die tot in de avond duurt, gaat vandaag verder. Later dit jaar besluit de Ondernemingskamer of bij Meavita 
sprake was van wanbeleid. Ondertussen corrigeert voorzitter Peter Ingelse advocaat Jitta. Waarom zou Van 
Deuzen er geen andere onderzoeken bij mogen halen? 'Het was misschien een beetje tendentieus, maar dat heb je 
wel vaker met advocaten.' 
60 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Lawyers (94%); Executives (69%); Trial + Procedure (67%); Labor + Employment (62%); Small Business 
(62%); Experimentation + Research (61%) 
 

Load-Date: June 4, 2014

 
End of Document





Oud-president Nicolas Sarkozy maakt rentree als politicus
de Volkskrant
5 juni 2014 donderdag

 
Copyright 2014 De Persgroep Nederland BV All Rights Reserved
 
 
Section: Buitenland; Blz. 14
Length: 450 words
Byline: VAN ONZE VERSLAGGEVER FOKKE OBBEMA
Body


Nicolas Sarkozy maakt dit najaar zijn rentree als politicus. De voormalig president van Frankrijk mikt op het 
voorzitterschap van zijn partij, de centrumrechtse UMP, en ziet die functie als een springplank naar een volgend 
presidentschap. De kiezer beslist daarover in 2017. 
Sarkozy's strategie om de macht te heroveren, valt af te leiden uit een interview dat zijn rechterhand Brice 
Hortefeux aan het dagblad Le Monde heeft gegeven. 'De terugkeer van Nicolas Sarkozy die een mogelijkheid was, 
is nu een noodzaak geworden', aldus deze oud-minister van Binnenlandse Zaken. Hij wil dat zijn politieke baas in 
oktober partijvoorzitter wordt. De Franse media concluderen dat hij die uitspraken alleen kan hebben gedaan met 
goedkeuring van Sarkozy. 

Voor Hortefeux is er van een 'noodzaak' sprake, omdat de UMP terrein heeft verloren aan het Front National van 
Marine le Pen. Die uiterst rechtse partij werd bij de Europese verkiezingen de grootste partij van het land. Daags na 
die desastreuze verkiezingen brak er binnen de UMP ook nog een affaire uit over valse rekeningen, die de 
partijvoorzitter de kop kostte. Sindsdien wordt de partij geleid door een drietal oud-premiers, onder wie Alain Juppé. 
Die laatste is in de peilingen populair aan het worden en staat nu vlak achter Sarkozy. 

Om die opmars te stuiten, vindt de oud-president vermoedelijk vooral dat hij niet langer kan wachten. Dat hij haast 
heeft om de macht te grijpen, blijkt uit de uitspraak van Hortefeux dat het houden van voorverkiezingen tussen 
diverse UMP-kandidaten voor het presidentschap 'alleen nuttig is als er onzekerheid is. Maar het is nutteloos 
wanneer de keuze voor de hand ligt.' 

Dat Sarkozy zich weer in de landelijke politiek stort, komt niet als een verrassing. Sinds zijn verkiezingsnederlaag 
tegen François Hollande in 2012 hield hij zich er aanvankelijk verre van en verdiende hij vooral flinke sommen geld 
als spreker op allerlei bijeenkomsten. 

Maar in het afgelopen jaar is hij zich steeds nadrukkelijker weer met de politiek gaan bemoeien. Zo deed hij kort 
voor de Europese verkiezingen een poging het Front National dwars te zitten door te pleiten voor een nieuw 
Schengen-akkoord: immigratie zou veel meer aan banden moeten worden gelegd om de Franse sociale 
voorzieningen te beschermen. 

Dat opzetje mislukte. Niettemin prijst Hortefeux zijn politieke baas aan als de enige man die in staat zou zijn Le Pen 
in 2017 van het presidentschap af te houden. 'Tijdens de vorige Europese verkiezingen van 2009, toen Nicolas 
Sarkozy president was, kreeg het Front National drie europarlementariërs. Na twee jaar Hollande hebben ze er 24.' 
Immigratie moet veel meer aan banden worden gelegd (Nicolas Sarkozy, oud-president) 
 
Graphic

 
Foto AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Politics (94%); Political Parties (73%); Heads Of State + Government (70%); Immigration (70%); 
International Relations (68%); Economic Crisis (68%); Arrests (67%); Police Forces (62%) 
 

Load-Date: June 4, 2014

 
End of Document





Dagboek
de Volkskrant
5 juni 2014 donderdag

 
Copyright 2014 De Persgroep Nederland BV All Rights Reserved
 
 
Section: V DIDU; Blz. 28
Length: 283 words
Byline: ERIK VAN DEN BERG
Body


Dag in dag uit 
Vijf jaar na de aanslag op president John F. Kennedy wordt ook diens broer Robert vermoord.  
Parijs, 5 juni 1968 

Peter sliep nog. Ik wandelde via Place Vendôme naar Café de la Paix, waar hij zich bij me zou voegen. Mijn oog 
viel op krantenkoppen. Robert Kennedy (42) was vrijwel onmiddellijk na zijn beslissende verkiezingszege in de 
wedloop om het Amerikaanse presidentschap, in Californië vermoord. 

Ik ben verslagen. Ze blijven in dat cowboyland aan de gang. Deze keer staat vast wie de moordenaar is. Ze hebben 
van Dallas geleerd. Sirhan Sirhan (24), een immigrant-Jordaniër afkomstig uit het door Israël bezette Jeruzalem 
heeft de aanslag gepleegd. 

In de film, die ik eerder dit jaar over officier van Justitie in New Orleans, Jim Garrison maakte, waarschuwde deze 
dat er meer politieke moorden zouden volgen, vooral omdat de aanslag op jfk van hogerhand werd verdoezeld, in 
plaats van dat men de werkelijke daders had aangepakt, vervolgd en achter slot en grendel gezet. Hij zei zelfs 
letterlijk dat indien Robert Kennedy een gooi naar de macht zou doen, hem hetzelfde lot als zijn broer stond te 
wachten. Ik telefoneerde onmiddellijk met Kees van Langeraad van de nts in Hilversum en adviseerde hem juist dit 
profetische gedeelte uit mijn Garrison-film opnieuw uit te zenden. 

6 juni 1968 

De Volkskrant spreekt over 'een nationale ziekte' in de VS 'om politici te vermoorden.' Het Algemeen Handelsblad 
meent dat het langzamerhand moeilijk wordt om politieke moorden in Amerika als 'toevalligheden' te verklaren. 

Willem Oltmans 

Willem Oltmans (1925-2004), internationaal georiënteerde Nederlandse journalist. Ingekort fragment uit Memoires 
1968-1970; uitgeverij Papieren Tijger; 2003 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: International Relations (93%); Bombings (88%); Terrorism + Counterterrorism (81%); International Law 
(76%); Capital Punishment (73%); Public Prosecutors + Defenders (70%); Journalism (69%); Death + Dying (69%); 
Criminal Offenses (68%); State Departments + Foreign Services (63%); War + Conflict (62%); Weapons + Arms 
(61%) 
 

Industry: Tourism (70%) 
 

Load-Date: June 4, 2014

 
End of Document





Robin Hood is voor even terug in Sherwood
de Volkskrant
5 juni 2014 donderdag

 
Copyright 2014 De Persgroep Nederland BV All Rights Reserved
 
 
Section: Buitenland
Length: 862 words
Byline: VAN ONZE CORRESPONDENT PATRICK VAN IJZENDOORN
Body


Reportage Veldtocht eurosceptische UKIP 
Gesterkt door de uitslag van de Europese verkiezingen hopen de leden van UKIP nu ook op hun eerste zetel in het 
Britse Lagerhuis. 
De Vrolijke Volgelingen van Robin Hood zijn terug in omgeving van Sherwood Forest. In het centrum van het 
middeleeuwse stadje Newark-on-Trent delen ze paarse ballonnen uit, maken ze grappen en bevolken ze de 
terrasjes. Het zijn de Merry Men (and Women) van UKIP. Euforisch na het winnen van de Europese verkiezingen, 
hopen de radicale eurosceptici vandaag bij een tussentijdse verkiezing hun eerste zetel in het Lagerhuis te 
veroveren. Volgens de opiniepeilingen moeten ze hopen op een wonder. 

De 'kippers' vinden immers een strak georganiseerd peloton van Conservatieve maatpakken, met blauwe 
ballonnen, tegenover zich. Die spelen een thuiswedstrijd. Immers, het middeleeuwse stadje vormt het hart van een 
True Blue-kiesdistrict. De vrees voor de manschappen van Nigel Farage is dusdanig groot dat het besturen van het 
koninkrijk tijdelijk is opgeschort. De 303 Conservatieve kamerleden, inclusief ministers, zijn door de partijleiding 
voor een corveedienst naar het stadje in Nottinghamshire gesommeerd. Sheriff David Cameron zelf is vier keer 
langs geweest. 

Het is niet voor het eerst dat Newark door de ridders van de democratie wordt belegerd. Tijdens de burgeroorlog, 
rond 1643, was deze strategisch gelegen stad een koningsgezind bolwerk tegen de parlementaire troepen van 
Oliver Cromwell. Nu speelt de strijd zich voornamelijk af op en rond het marktplein, waar twee leegstaande 
winkelpanden dienst doen als basiskamp. Aan de zuidzijde bevinden zich de Tories, terwijl de troepen van UKIP-
kandidaat Roger Helmer, een voormalige Conservatief, aan de noordkant zijn gelegerd. 

Het blijkt lastig te zijn om de Conservatieve kandidaat, de 32-jarige miljonair Robert Jenrick, te traceren. De 
strategie van de Tories lijkt erop gericht te zijn om deze huisjesmelker en manager van Christie's zo goed mogelijk 
verborgen te houden voor de pers. De 70-jarige Helmer daarentegen is persvriendelijk, hoe onvriendelijk de pers 
ook voor hem is. De europarlementarier komt over als een charmante, wat ouderwetse man die moeilijk kan 
wennen aan moderne manfestaties als het homohuwelijk en klimaatverandering. 

Op dinsdag hebben de paarse pimpernels het snode plan bedacht een verrassingsaanval te openen op het 
nabijgelegen dorpje Averham, thuishaven van het Robin Hood-theater. Jaguars, MG Rovers en taxi's trekken het 
Conservatieve heartland in. De komst van politici, persmuskieten en paparazzi overvalt de bewoners. Gordijnen 
bewegen. Deuren blijven dicht. Een tuinierend stel is te laat om weg te komen, maar blijkt Helmer te steunen. In de 
boerderij 'Goodwyne', iets verderop, blijkt de vrouw des huizes de Tories trouw te blijven terwijl haar man bekent 
vreemd te gaan bij UKIP. 

Al rap is het hoog tijd voor de kroeg, waar Helmer zichzelf demonstratief op een lime soda trakteert. 'Nigel (Farage, 
red.) heeft hier zelfs koffie gedronken', lacht hij. Zijn gevolg bestaat uit verse europarlementariërs, 
gemeenteraadsleden en dr. Raj Chandran, een gepensioneerde huisarts van Sri Lankaanse komaf die de 
Conservatieve Partij twee jaar geleden heeft verruild voor UKIP. Hij zegt gecharmeerd te zijn van het plan van 
Farage om immigratie uit het Gemenebest te laten prevaleren, mits hoogopgeleid, boven dat uit Oost-Europa. 
Collega's noemen Chandran liefkozend 'de doctor'. 

Na het kroegmaal volgt een invasie van het winkelcentrum van Bingham. Pogingen om jongere kiezers te binden 
mislukken, maar de arbeidsongeschikte bouwvakker Ben Stokes (54) heeft wel oren naar de boodschap van UKIP. 
'Stemmen heb ik al lang niet meer gedaan. Ik kreeg steeds meer de indruk dat politici hun zakken aan het vullen 
waren. Daarom wil ik UKIP een kans geven. Misschien zien zij politiek wel als een roeping.' Het cynisme is niet 
onbegrijpelijk. 'Blair Babe' Fiona Jones, die Newark in 1997 veroverde, ging ten onder aan beschuldigingen van 
fraude, terwijl haar opvolger, de Tory Patrick Mercer, geld bleek te vragen voor het stellen van kamervragen. 

Voor teleurgestelde kiezers is UKIP, een groep exentrieke amateurs die door de pas overleden perschef Mark 
Fitzgeorge-Parker fraai zijn beschreven in het boek Cranks and Gadflies (Zonderlingen en steekvliegen), een 
alternatief, maar zij dreigt een serieuze partij te worden. 'Wij zijn altijd een groep vrijbuiters geweest, eigengereid, 
openhartig en roekeloos', reflecteert Helmer, getooid met koloniale snor, 'dat heeft natuurlijk z'n charme, maar door 
het succes worden we vanzelf professioneler. Het belangrijkste is dat we heldere taal blijven spreken en lol blijven 
houden.' 

Op de zonnige Botermarkt van Newark verkeert het volksleger nog steeds in een opperbeste stemming, ook al 
heeft het plaatselijke gokkantoor de kansen op een UKIP-zege naar beneden bijgesteld. Buiten haar 
kaartenwinkeltje slaat Dawn de politieke strijd meewarig gade. Ze heeft andere zorgen aan haar hoofd. 'De zaken 
gaan niet goed en politici bieden geen enkele steun aan kleine ondernemers. ' Stemmen gaat ze niet, ook niet op 
de Merry Men. Voor haar is de proteststem een gepasseerd station. 
 
Graphic

 
Afgelopen zaterdag: Roger Helmer (links) en UKIP-leider Nigel Farage poseren in Newark-on-Trent.
Foto Andrew Yates / AFP
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: European Union (94%); Political Parties (75%) 
 

Load-Date: June 4, 2014

 
End of Document





Tegenspel
de Volkskrant
6 juni 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Kunst
Length: 1594 words
Byline: DOOR KARIN VERAART
Body


Theater beschouwing de stukken van Fassbinder en jelinek 
Beiden oogsten bewondering en vrees vanwege hun scherpe maatschappijkritiek. Het Holland Festival biedt dit jaar 
ensceneringen van zowel Rainer Werner Fassbinder als Elfriede Jelinek. Welke toneelschrijver confronteert het 
meest? 
Opeens komen er kerstpakketten uit de lucht vallen. Dankbaar en gehaast scheuren de vluchtelingen de vrolijk 
gekleurde dozen open, de lompen die ze erin aantreffen, trekken ze snel aan. Daar zitten ze dan even later, een in 
duister gehulde, amorfe massa van gelijk geklede figuren op een koude kerkvloer, omgeven door resten 
verpakkingsmateriaal. Zelden zag een toneelbeeld er zo onthutsend desolaat uit. 

Elfriede Jelinek schreef Die Schutzbefohlenen, een tekst die vluchtelingen en asielzoekers in Europa een stem 
geeft. Haar jongste stuk is opnieuw een fantastische taalconstructie, zoals we ze van de Oostenrijkse schrijfster 
kennen, scherp en poëtisch en op schrift soms bijna onnavolgbaar; een hecht vlechtwerk van gedachten, 
gedichten, ideeën, nu naar aanleiding van schrijnende vluchtelingenvoorvallen vorig jaar in Wenen, Berlijn en 
Hamburg, en een catastrofe voor de kust van het Italiaanse eilandje Lampedusa. Op haar website noemt Jelinek 
nog andere (inspiratie-)bronnen: De Smekelingen van Aischylos, een publicatie van het ministerie van 
Binnenlandse zaken getiteld Samenleven in Oostenrijk, Ovidius' Metamorfosen. 

Hoe het ook zij, Jelineks actuele verhaal komt goed tot zijn recht op de plek waarvoor het is bedoeld: op toneel, zo 
bleek bij de recente oeropvoering in regie van Nicolas Stemann in Mannheim. Nu is ze drie avonden te zien op het 
Holland Festival. 

Daar staat Jelinek (1946) dan virtueel naast die andere luis in de pels van de Duitstalige culturele wereld, die 
andere observator en criticaster van het maatschappelijk bestel, die andere 'romantische anarchist': Rainer Werner 
Fassbinder (1945-1982) met de voorstelling Die bitteren Tränen der Petra von Kant. Een mooi contrast levert dat 
op. 

Fassbinders stuk uit 1971 is een van de 26 die de Duitse duizendpoot schreef. Net als Jelinek was hij ongelooflijk 
productief, politiek, omstreden, gehaat of bijzonder geliefd, en in een heel aantal opzichten tamelijk excentriek. 
Over een periode van veertien jaar maakte hij 42 speelfilms, de befaamde serie Berlin Alexanderplatz, vier korte 
films, en verleende hij medewerking aan films en toneelstukken van anderen. Hij bemoeide zich met alle facetten 
van het vak en was in zijn werkwijze behoorlijk gedisciplineerd. Een stuk dat ook in Nederland veel stof deed 
opwaaien, was Der Müll, die Stadt und der Tod (Het vuil, de stad en de dood) om zijn vermeend antisemitische 
lading (pas in 2002 lukte het Johan Doesburg dit te ensceneren). 

Privé ging het er naar verluidt al even extreem aan toe, met heftige amoureuze affaires, pillen, coke en drank, een 
combi die hem op 37-jarige leeftijd fataal werd. Optelsom dezer dingen maakte een zeer gewenste 
Hollywoodcarrière onmogelijk, maar het werk en zijn wat morsige, besnorde schepper vormen nog steeds een 
cultfenomeen. 

Jelinek doet daar op haar manier niet voor onder. Hoewel ze al jaren niet in het openbaar verschijnt, weten we toch 
wel hoe ze eruitziet: met een buitengewoon kapsel en dito gebruik van oogmake-up die menigeen doet slikken 
(over haar ijdelheid sprak ze openhartig met Arnon Grunberg in een tv-interview een paar jaar geleden). Ze schuwt 
de buitenwereld, maar levert er onvermoeid commentaar op. Niet in de laatste plaats op internet, via haar site; 
mailen kan ook. Ze wordt bewonderd en gevreesd om haar scherpe maatschappijkritiek, (feministische) opvattingen 
en de onnavolgbare manier waarop ze die in haar geschriften verwoordt, hetgeen haar in 2004 de Nobelprijs voor 
de Literatuur bracht. Van Jelinek privé is onder meer bekend dat ze een erg ingewikkelde band had met haar 
dominante moeder, die Elfriede een carrière als beroepsmusicus had toebedacht. Dat gegeven werd het 
uitgangspunt voor Die Klavierspielerin, door Michael Haneke succesvol verfilmd als La Pianiste. Ondanks alle 
emotionele ellende heeft Jelinek al lang een 'gewone' relatie: ze is getrouwd met Gottfried Hüngsberg, componist 
voor onder meer een aantal films van Fassbinder, met wie hij ooit in een woongroep zat. Zo grijpt alles weer in 
elkaar. 

Leuk is het te zien hoe het werk van deze twee gedrevenen twee totaal verschillende voorstellingen oplevert. 
Schutzbefohlenen (met een verwijzing naar Die Schutzflehenden - De Smekelingen, van Aischylos) is in regie van 
Stemann van het Thalia Theater Hamburg een haast kale, rafelige voorstelling, met prachtig subtiel gebruik van 
videocamera. Hij geeft de tekst lucht bij monde van vijf acteurs, last hier en daar een muzikaal moment in, de ene 
keer mooi klaaglijk, een ander maal bijna hilarisch en swingend. 

Er zijn geen protagonisten in de gebruikelijke zin; vóór alles is het een collectieve voorstelling, met die dwingende 
tekst enerzijds en een ogenschijnlijke anarchie van scènes anderzijds, iets waarin het geheel soms doet denken 
aan het werk van wijlen culttheaterfenomeen Christoph Schlingensief. 

Van discriminatoir getinte onenigheid in de U-bahn gaat het langs de gekidnapte Europa-op-haar-stier naar een 
koor van vluchtelingen (echte), die ieder in hun taal een eigen verhaal vertellen. Soms lijkt dat laatste een tikkeltje 
naïef, ouderwets of pijnlijk goedbedoeld - maar een raak commentaar doet die overweging weer teniet. Zo 
confronteert het duo Jelinek/Stemann het publiek geleidelijk maar trefzeker met een complexe kwestie, waarvoor 
een oplossing vooralsnog ontbreekt. Wanhoop laat zich voelen als de slotstrofe van het vluchtelingenkoor inzet: 
'Het is niet/Wij zijn er helemaal niet/Wij zijn gekomen, maar we zijn er helemaal niet' en dovend licht langs een 
decor van prikkeldraad strijkt. 

Zo ruw als deze voorstelling, zo gepolijst oogt Martin Kusejs Die bitteren Tränen der Petra von Kant. De 
gelijknamige Fassbinderfilm zag hij nooit, zo verklaarde de artistiek directeur van het Münchner Residenztheater. 
Maar hij had de onbedwingbare neiging het heftige liefdesverhaal van Petra nog ietsje meer op scherp te stellen en 
extremer te laten eindigen. 

Hier mogen ze schitteren, de actrices, en dat doen ze. Bibiana Beglau als de titelheldin, draagt een lange zwarte 
robe, het haar strak naar achteren getrokken, de halfblote rug gespierd. In haar kielzog volgt onveranderlijk haar 
'personal assistant' Marlene, een al even rijzige en elegante verschijning. De omgeving is wit-doorzichtig als ijs. 
Petra von Kant is een gevierde figuur in de wereld van mode en stijl, die reputaties kan maken en breken. 

Haar leven - een succes. Met de ene vernissage na het andere hippe partijtje, reisjes en telefoontjes, veel te druk 
voor een momentje met moeder, of opvoeding van de dochter. 

In de regie van Kusej schieten er evenwel meteen barstjes in dit glanzende imago. De kijker zit met de neus op Von 
Kants universum, een deels spiegelende, deels doorzichtige doos, die het publiek in de rol van voyeur drukt. Je ziet 
alles, of je nu wilt of niet, is het niet direct dan wel in reflectie. En zijn het niet de acteurs, dan is het een gegeneerd 
wegkijkende medetoeschouwer wanneer het tussen de scènes door zwart wordt in de doos en de buitenkant ervan 
zich openbaart als een grote, duistere spiegel voor ons allen eromheen. 

Het totaalbeeld schakelt zo van zwart naar wit, van die helverlichte schijnwereld van Von Kant naar de donkerte 
van de tussenpozen waarin de personages onzichtbaar worden. Soms zijn de 'witte' scènes zo kort dat je je 
afvraagt of je ze echt hebt gezien: zweefde de dociele Marlene daar nu net in een sm-pak door de lucht? 

Kusej presenteerde op het Holland Festival al eerder zijn Woyzeck, waarin de acteurs zich probeerden staande te 
houden op een berg blauwe vuilniszakken. Bij Die bitteren Tränen zijn het uiteindelijk spierwitte matrassen, die over 
flessen rollen, als een soort ijsschotsen. Vorm versterkt hier opnieuw de inhoud, waarbij bewondering voor de 
(atletische) acteurs blijft groeien. 

De georganiseerde wereld van Petra kantelt wanneer Karin ten tonele verschijnt, een jonge, mooie vrouw met een 
'edge'. Von Kant valt als een blok voor dit grillige wicht. Vanaf dat moment verliest de stijlgoeroe de greep op haar 
bestaan en breekt na een prachtige liefdesscène de tijd van bittere tranen aan. 

Onbaatzuchtige liefde is een illusie, aldus een gekend credo dat Fassbinder in dit aangrijpende verhaal opnieuw 
uitdraagt. Bij zijn 25-jarige sterfdag in 2007, wierp ook Jelinek zich op als pleitbezorgster voor een geëigend beheer 
van zijn literair/cinematografische nalatenschap; opdat we zijn werk in goede orde kunnen blijven waarderen. En 
dat is een zaak van belang, zoals recentelijk nog Arnon Grunberg in de Volkskrant opmerkte: wie Europa wil 
begrijpen, moet Fassbinder kijken. Jelinek? Die heeft vooralsnog geen advocaat nodig, die staat haar mannetje. 

Die bitteren Tränen der Petra von Kant. Van R.W. Fassbinder, door Residenztheater. Regie: Martin Kusej. Marstall, 
München, 30/3. Te zien op 14, 15 en 16/6 in Muziekgebouw aan 't IJ, Amsterdam. 

Die Schutzbefohlenen, van Elfriede Jelinek door Thalia Theater, Hamburg. Regie: Nicolas Stemann. Theater der 
Welt, Mannheim (oeropvoering), 23/6. Te zien op 10, 11, 12/6 in Transformatorhuis Westergasfabriek, Amsterdam. 

Rainer Werner Fassbinder (1945 - 1982) en Elfriede Jelinek (1946) 
Net als Elfriede Jelinek was Rainer Werner Fassbinder ongelooflijk productief, politiek, omstreden, gehaat of 
bijzonder geliefd, en in een heel aantal opzichten tamelijk excentriek 
 
Graphic

 
Bibiane Beglau als Petra in Fassbinders Die bitteren Tränen der Petra von Kant.
Hans Jörg Michel
Die Schutzbefohlenen van Jelinek door Thalia Theater.
Krafft Angerer
Alfriede Jelinek
Karin-Rocholl
Rainer Werner Fassbinder
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Theater + Drama (81%); Artists + Performers (63%) 
 

Industry: Entertainment + Arts (94%) 
 

Load-Date: June 5, 2014

 
End of Document





Uit het oog van de wereld
de Volkskrant
6 juni 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 1470 words
Byline: TEKST THEO KOELÉ, FOTO'S DANIEL ROSENTHAL
Body


Burgeroorlog in Zuid-Soedan 
Te midden van de crises in de wereld is Zuid-Soedan een vergeten uithoek. Sinds het uitbreken van de 
burgeroorlog, december vorig jaar, zijn er duizenden burgers gedood en zeker 1,3 miljoen gevlucht. Het land ligt 
braak, hongersnood dreigt, de kampen puilen uit, cholera ligt op de loer. Van de 1,8 miljard euro die nodig is voor 
hulp, is nog maar 40 procent opgebracht. 
Zoiets had hij niet eerder gezien. VN-chef Ban Ki-moon, een man wiens werk het is mensonwaardige toestanden 
op aarde te bezoeken, toonde zich geschokt in een overbevolkt kamp voor oorlogsvluchtelingen in Juba, de 
hoofdstad van Zuid-Soedan. Overbevolkt, ziekte, stof, wanhoop. Maar zou hij tijdens zijn bliksembezoek zo'n 
zeshonderd kilometer zijn doorgereisd naar de stad Malakal in het noorden, dan had hij ontdekt dat het nog veel 
erger kan. 

Stapt Nyataw Nor Nyakir (55) uit bed, dan staat ze in decimeters hoge blubber. Leunend op een stok waadt ze naar 
het nabijgelegen hutje van haar dochter, waar de vloer droog is. 

De vrouwen zijn Malakal ontvlucht toen in februari hevige gevechten uitbraken tussen de troepen van president 
Salva Kiir en de rebellen van zijn voormalige vicepresident Riek Machar. De twee krijgsheren hebben de jongste 
natie van de wereld - onafhankelijk sinds 2011 - met een burgeroorlog in zes maanden aan stukken gescheurd. 

Moeder en dochter Myakir zochten net als zo'n 20 duizend anderen in februari hun toevlucht tot de basis van de 
VN-vredesmacht Unmiss. De blauwhelmen waren volstrekt niet voorbereid op de toestroom, maar openden de 
poorten. De bescherming van burgers is hun voornaamste plicht, zo onderstreepte de VN-Veiligheidsraad eind mei 
nog eens. 

Maar hoe? De opvang zou tijdelijk zijn, dachten de beleidsmakers van de VN aanvankelijk. Het bleek een illusie. 
Vrijwel niemand durft terug te gaan naar Malakal, een stad die 170 duizend inwoners telde maar nu vrijwel is 
uitgestorven. De gevechten hielden aan. Keer op keer wisselden regeringstroepen en rebellen elkaar af als lokale 
machthebbers. Nu is de stad in handen van het regeringsleger. 

'Ik zet geen stap buiten de poort,' zegt de 24-jarige Buay Rwei Puk. Buiten is het gevaarlijk. Duizenden doden en tal 
van verwoeste dorpen en steden heeft de burgeroorlog sinds afgelopen december op zijn naam. Gruwelijke 
verhalen te over, van genitale verminkingen tot groepsverkrachtingen. 

Akkers liggen braak, de veestapel is buitgemaakt door de strijdende partijen. Zeker 1,3 miljoen burgers zijn hun 
huis ontvlucht. Hongersnood dreigt, zo waarschuwen de VN. Als er niet snel een staakt-het-vuren komt en niemand 
terug kan naar zijn landbouwgrond, dreigt dit jaar een hongersnood zoals Afrika niet meer heeft gezien sinds 
Ethiopië in de jaren tachtig. De verspreiding van cholera, een door vervuild water veroorzaakte ziekte die al zo'n 
duizend vluchtelingen heeft getroffen, completeert het drama. 

Te midden van de crises in de wereld is Zuid-Soedan een vergeten uithoek. Schietpartijen in Oekraïne, 
bombardementen in Syrië, ze staan enkele uren later op YouTube. Maar uit Zuid-Soedan komt vrijwel niets - het is 
te moeilijk te bereizen en gevaarlijk. De VN voeren voedseldroppings uit, het Rode Kruis volgt - sinds de jaren 
negentig in Noord-Afghanistan heeft de gezondheidsorganisatie dat niet meer hoeven doen. Van de 1,8 miljard aan 
hulpgeld die voor een VN-plan nodig is, heeft de internationale gemeenschap nog maar 40 procent opgebracht. 

In het vluchtelingenkamp bij de VN-basis van Malakal heeft Buay Rwei Puk zich de afgelopen weken 
verdienstelijk gemaakt bij het registreren van de 'kwetsbaarste mensen', zoals ze hier worden genoemd. Zij komen 
in aanmerking voor overplaatsing naar een nieuw onderkomen: grotere tenten, op ruimere afstand van elkaar, in 
een gebied dat niet meteen onder water loopt wanneer het regenseizoen begint en de ellende alleen nog maar 
verergert. 

Met andere medewerkers van de hulporganisatie Danish Refugee Council loopt hij urenlang door water dat vol 
afval ligt. Van hutje naar hutje, van tent naar tent. Gewapend met formulieren, overal de vraag stellend: wie is het er 
het beroerdst aan toe? Het leidde tot een deprimerende inventarisatie. Zo stuit de 27-jarige sociologiestudent Bol 
op de 60-jarige invalide Ayeit Awan Dengka. Hij zwaait met een identiteitsbewijs van een overleden neef die 
officieel te boek stond als ontheemde, ofwel vluchteling in eigen land. Hij is een twijfelgeval. In elk geval heeft hij 
droge voeten als hij uit zijn hutje komt. Wel moet hij oppassen niet in zijn eigen of andermans uitwerpselen te 
trappen. Gevraagd naar de beschikbaarheid van voedsel en schoon water, geleverd door de VN en een trits min of 
meer particuliere hulporganisaties, zegt hij met een flauwe glimlach: 'Het gaat wel.' 

Water - geen drinkwater, maar regenbuien die soms elk zicht benemen - is het grootste probleem. Het verandert 
een groot deel van het kamp in een modderpoel. Vrouwen die water halen bij een zogeheten distributiepunt, 
sjokken door de zuigende modder met jerrycans op hun hoofd. Een typische taak voor vrouwen, zeggen mannen 
laconiek. 'Thuis zorgen ze ook voor ons.' De modder reikt tot kniehoogte. Vrouwen zijn doodop na hun werk 
volbracht te hebben. 

Om hun waardigheid te behouden doen vrouwen in het kamp veel aan hun uiterlijk. Hun jurken wassen ze om de 
haverklap, ze steken hun haar op en dragen soms lipstick. Maar hun positie in het kamp is deerniswekkend. De 
verhalen over aantrekkelijke meisjes - sommigen lijken zo uit een videoclip gestapt - die 's avonds en 's nachts 
worden ontvoerd en verkracht zijn legio. Vooral regeringstroepen zouden zich daar schuldig aan maken. 

Een huilende moeder komt 's ochtends verhaal halen bij de VN-militairen. Kunnen ze niet beter opletten? VN-
functionarissen ontkennen seksueel misbruik niet, het komt zelfs voor binnen het kamp. Er zijn 'criminele 
elementen' die zich, al dan niet onder invloed van binnengesmokkelde drugs en alcohol, 'laten gaan'. Maatregelen 
als helle verlichting bij wasplaatsen en toiletten voor vrouwen, en versterkte patrouilles door buitenlandse militairen 
en politiemensen, moeten de kans op wangedrag verminderen. 'Wij zijn hier om de orde te handhaven onder onze 
gasten in het kamp', zegt een Keniaanse officier die de VN-politiemissie leidt. Hij belooft met harde hand op te 
treden. Het klinkt stoer, maar de VN hebben slechts een beperkte rechtsmacht. 

Meer nog dan vrouwen zijn kinderen de dupe van 'de situatie' of 'het conflict', zoals VN-medewerkers de etnisch 
getinte oorlog eufemistisch noemen - dat vereist hun neutraliteit nu eenmaal. In een geïmproviseerde kliniek van 
Artsen zonder Grenzen liggen kinderen in 48 van de 54 beschikbare bedden. Babies en peuters vormen het 
merendeel van de ongeveer 200 doden die sinds februari in het kamp zijn geteld. Vooral malaria en diarree eisen 
hun tol. 

Ouders met jonge kinderen krijgen als eersten toegang tot het nieuwe gedeelte van het kamp, dat afgelopen 
weekeinde in gebruik is genomen. Rwandese blauwhelmen hebben het gebied afgegrendeld. Gedisciplineerd 
betrekken mensen met schamele persoonlijke bezittingen - een stoel, een matras, keukengerei - hun onderkomen. 

De 23-jarige Afra, moeder van vijf kinderen, kan haar geluk niet op. 'Eindelijk ruimte, eindelijk frisse lucht.' Er 
moeten nog wel enkele praktische problemen opgelost worden. Schoonmoeder krijgt een apart onderkomen. Een 
overdekte kookplaats is onmisbaar, evenals een muskietennet voor de zoons van een 'inwonend' gezin die buiten 
slapen. Alle nieuwkomers moeten een greppel graven rondom hun tent om wateroverlast te voorkomen. 

Tevreden is ook Aban Ajarial Adokjok (56), een voormalige bokser die in de ring succesvol was in Afrika, het 
Midden-Oosten en Europa. Hij zou in het nieuwe kamp zijn werkzaamheden als trainer willen voortzetten. Die 
moest hij staken na de strijd om en in zijn woonplaats Malakal. Vooralsnog denken VN-medewerkers alleen aan 
een voetbalveld. Een recente wedstrijd tussen blauwhelmen en ontheemden aan de rand van het nieuwe kamp 
leidde tot een golf van vreugde - al was het maar omdat de buitenlanders verloren. Maar vooralsnog zijn diezelfde 
buitenlanders redders in nood. Verbeteringen in de leefomstandigheden ten spijt, de VN-kampen vormen het bewijs 
dat de eigen overheid de Zuid-Soedanezen niets te bieden heeft. 

In Tomping, het kamp in Juba dat VN-baas Ban Ki-moon bezocht, somt student Bol de gruwelijkheden op waarvan 
hij ooggetuige zegt te zijn geweest. Van het gedwongen opeten van de lichamen van gedode kameraden tot het 
verbranden van ogen met sigaretten. Van het gedwongen drinken van bloed tot groepsverkrachting door 
regeringstroepen. Ook hij durft het kamp niet te verlaten. 'Dat doe ik pas als president Kiir, hoe dan ook, is 
verdwenen', zegt hij. 
Vrouwen die water halen, sjokken door de zuigende modder met jerrycans op hun hoofd 
 
Graphic

 
Een huilende moeder komt verhaal halen bij de VN-militairen omdat haar dochter in het kamp is ontvoerd en 
vermoedelijk is verkracht.
Foto Daniel Rosenthal
Een totaal vernietigde en verlaten woonwijk in Malakal. De stad telde zo'n 170 duizend inwoners die zijn gevlucht 
voor het geweld tussen rebellen en regeringstroepen.
Foto Daniel Rosenthal
Vluchtelingen in het kamp bij de basis van de VN-vredesmacht Unmiss kijken uit hun tent die wordt omringd door 
een diepe laag vuil water. Het kamp is absoluut niet toegerust op de ruim 20 duizend vluchtelingen die er nu 
verblijven. Water, in de vorm van heftige regenbuien die het kamp veranderen in een modderpoel, vormt het 
grootste probleem.
Foto Daniel Rosenthal
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Sex Offenses (93%); Sex + Gender Issues (88%); Sexual Harassment (84%); Epidemics (78%); Famine 
(78%); Disaster + Emergency Relief (76%); Terrorist Organizations (75%); Misconduct (74%); Slavery (71%); Food 
Security (70%); Communities + Neighborhoods (70%); Infectious Disease (68%); Death + Dying (67%); Weapons + 
Arms (65%) 
 

Load-Date: June 5, 2014

 
End of Document





Na de oorlog nu de honger
de Volkskrant
6 juni 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste
Length: 52 words
Body


In Zuid-Soedan zijn 1,3 miljoen burgers op de vlucht voor de burgeroorlog. Zij kunnen hun akkers niet meer 
bereiken. Hongersnood dreigt. In deze vergeten uithoek zien verslaggever Theo Koelé en fotograaf Daniel 
Rosenthal hoe de vluchtelingen wegzinken in de blubber van het regenseizoen. 
reportage pagina's 4, 5 
 
Graphic

 
Vrouwen zoeken dekking bij elkaar tegen een zandstorm in Malakal. Ondanks de miserabele omstandigheden 
durven de meesten het vluchtelingenkamp niet uit.
Foto Daniel Rosenthal
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Refugees (94%); Famine (62%) 
 

Load-Date: June 5, 2014

 
End of Document





Ander mans ramp
de Volkskrant
6 juni 2014 vrijdag

 
Copyright 2014 De Persgroep Nederland BV All Rights Reserved
 
 
Section: V Opening
Length: 1511 words
Byline: DOOR HARO KRAAK FOTO LINELLE DEUNK
Body


Interview Maurice en Ron Lede Media 
Klokhuis-presentator Maurice Lede ( 28 ) maakte een documentaire over 
Op 7 juni 1989, morgen 25 jaar geleden, stortte vlucht PY 764 van luchtvaartmaatschappij SLM neer bij De 
Zanderij, 40 kilometer ten zuiden van Paramaribo. Door een inschattingsfout van de piloten vloog het vliegtuig te 
laag, raakte een boom en draaide om de lengteas. Van de 187 inzittenden overleefden er 11. Ook aan boord: het 
Kleurrijk Elftal, een gelegenheidsteam dat in Suriname een voetbaltoernooi zou spelen. 

Maurice Lede is nu presentator van Het Klokhuis, maar was toen 3 jaar oud en verloor zijn neef, de talentvolle 
voetballer Andy Scharmin en twee tantes, Ilse en Renette. Hij herinnert zich niets van dat moment, maar werd zich 
gaandeweg bewust van de impact die de SLM-ramp op zijn familie heeft gemaakt. Niemand praatte erover en zo 
vormde zich langzaam een lelijk litteken. Daar kon Lede, zoon van een Nederlandse moeder en een Surinaamse 
vader, geen genoegen mee nemen. Hij besloot met zijn vader naar Suriname te gaan en een documentaire te 
maken van de reis: Wrakstukken. 

Zoals zo veel jongens wilde Lede profvoetballer worden. Hij kwam er al snel achter dat er voetbaltalent in de familie 
zat: zijn neef Andy had bij FC Twente gevoetbald en was aanvoerder van Jong Oranje geweest. 'Als ik aan 
vriendjes vertelde wie Andy was en dat hij was omgekomen bij een vliegtuigongeluk in Suriname, keken ze me 
altijd onwetend aan. Niemand had van de SLM-ramp gehoord. Dat heeft me altijd gestoord. Ik voelde de pijn van 
mijn familie en de rest van de mensen om mij heen had geen idee.' 

Zeven jaar geleden, toen zijn carrière in de televisiewereld begon, besloot hij een film te maken over de ramp, 
zodat het onderwerp niet in de vergetelheid zou raken. Maar dat was niet het enige doel: Lede hoopte dat door het 
maken van de documentaire het onderwerp bespreekbaar zou worden in zijn familie. 

Niemand van hen was sinds de ramp in Suriname geweest. Zijn neef en nicht waren sceptisch, toen hij hen twee 
jaar geleden over zijn plan vertelde. Ook zijn vader keek op tegen de reis, maar liet zich toch overhalen. Toch 
twijfelde Lede zelf ook. 'Moet ik dit mijn familie wel aandoen, dacht ik. Moet ik al dat leed wel aanboren?' 

Zelfs nu de film af is, staat hij daar nog bij stil. 'Een meisje stuurde me een bericht dat ze haar vader had verloren 
bij de ramp. En ik zei dat het vervelend was dat ik nu weer allerlei gevoelens oprakelde. Toen schreef ze: pijn doet 
het toch wel, laten we het dan maar met z'n allen delen. Dat vond ik een heel mooie uitspraak.' 

De kijker volgt het hele proces van de reis. Het verhaal begint op Schiphol. In Suriname spreken ze ooggetuigen, 
nabestaanden en betrokkenen en bezoeken ze de monumenten en de plek van de ramp. Ook zijn er gesprekken te 
zien met overlevenden en familieleden van Lede in Nederland en brengen ze een bezoek aan het graf van Andy 
Scharmin en diens moeder en tante in Deventer. 

Vorige week was de viewing voor de familie. In een zaaltje van producent Bosch Film in Amsterdam zag bijna 
veertig man de beelden voor het eerst en zag Lede hoe de film door hen werd ontvangen. 'Iedereen was 
zenuwachtig. Ik natuurlijk ook. Velen hadden niet goed geslapen de dagen daarvoor. Wat gaan we zien? Hoe 
confronterend zal het zijn? Er kwamen veel emoties los. 

'Mijn nichtje zat helemaal stuk omdat ze zag wat er met haar oma was gebeurd. Ik kon zien hoe ze zich bewust 
werd van de geschiedenis. Dat proces voltrok zich voor mijn ogen. Er werd een taboe doorbroken doordat ik die 
film heb gemaakt.' 

Nu zit hij met zijn vader Ron in een café in Amsterdam-West om terug te kijken op het project. Beiden dragen een 
goed overhemd voor de foto, Maurice (28) met felgekleurd patroon en het bovenste knoopje dicht, zijn vader (70), 
die uit Alkmaar is komen rijden, een blauw-wit gestreepte versie. Ze zitten dicht bij elkaar en luisteren aandachtig 
als de ander spreekt. Af en toe, het zal de macht der gewoonte zijn, neemt Maurice Lede de rol van interviewer 
over. 'Hoe heb jij de viewing ervaren? Wij hebben het er door de drukte eigenlijk nog helemaal niet over gehad.' 

Ron: 'Ik vond het goed overkomen. Het is een eerlijke weergave van de reis, een waarheid. Ik vond het raar om 
mezelf te zien in deze moeilijke situatie. Ik had geen idee hoe het eruit zag als ik bang of verdrietig was.' 
Hoe hoorde u dat uw neef en zussen overleden waren? 
'Ik werd op mijn werk gebeld door mijn oudste broer. Ik dacht al dat er iets was, want hij belt mij nooit op mijn werk. 
Hij vertelde wat er was gebeurd en toen ben ik meteen naar mijn ouders gegaan. Vanaf dat moment ben ik drie 
weken van huis geweest om alles te regelen. Er was veel papierwerk. 

'Mijn zusjes en neef waren natuurlijk nog niet langs de douane geweest in Suriname, dus ze moesten eerst worden 
ingeschreven en daarna weer uitgeschreven. Vervolgens moesten ze hier worden geregistreerd als overleden. Er 
waren drie gezinnen getroffen door het verlies. Ze leunden allemaal op mij. Je moet bij dit soort situaties een muur 
om jezelf heen bouwen om jezelf en anderen te beschermen. Achteraf heb ik mijn verdriet verwerkt in stilte.' 
Waarom heeft u, toen Maurice wat ouder was, nooit met hem over de ramp gesproken? 
'Dat is moeilijk te zeggen. Ik heb nooit het goede moment gevonden. Hij wist natuurlijk allang wat er was gebeurd. 
Het zit niet in mij om over verdriet te praten. Je weet hoeveel pijn het nog doet bij de anderen, dat wil je niet 
oprakelen. Ik wil het niet goedpraten, maar dat is hoe de dingen gaan.' 
Heb jij je vader anders leren kennen? 
'Ja, vooral in het vliegtuig zag ik een angst in zijn ogen die hij mij niet eerder had laten zien. Je kunt altijd op hem 
bouwen, hij cijfert zichzelf graag weg. Dat is zijn manier om ermee om te gaan. Ik heb hem één keer eerder 
verdrietig gezien, toen zijn moeder overleed. Hij zat te huilen op bed. Dat heeft echt indruk op me gemaakt. Daarna 
hebben we veel begrafenissen samen meegemaakt, maar hij bleef altijd sterk. 

'Ik ben zelf vrij emotioneel, dus voor mij is het moeilijk als iemand dat niet laat zien. Op Schiphol interviewde ik hem 
en in het vliegtuig hadden we een lang gesprek, maar ik kon zijn leed nooit echt vangen. Tijdens de landing zette ik 
de camera op hem en toen zag ik opeens hoe hij zich zat te verbijten van de angst. Dat is dubbel, omdat ik het 
sneu vond om hem zo te zien, maar het was wel een pure, echte reactie. 

'Ik ben in Suriname echt streng geweest, heb veel doorgevraagd. Zeg nou hoe je je écht voelt. Vertel eens hoe het 
was om de hele familie te ondersteunen. Als ik normaal iemand interview, ben ik natuurlijk heel beleefd, maar tegen 
mijn vader kon ik wat harder zijn. Nee, nee, hier wil ik het niet over hebben, zei ik dan.' Lachend: 'Ik merkte dat ik 
een naar mannetje werd.' 

Ron: 'Als hij een doel heeft, moet alles daarvoor wijken. Dat heeft hij altijd gehad.' 
In Suriname was ook behoorlijk veel doorzettingsvermogen nodig. Het was moeilijk om mensen daar te spreken 
over de ramp. Hoe komt dat? 
Maurice: 'Ik denk dat het een cultuurverschil is. Hier zijn mensen vrij snel bereid over hun gevoel te praten voor de 
camera. Daar helemaal niet. Een programma als Hello Goodbye zou je in Suriname niet kunnen maken. Mensen 
waren huiverig om met me te praten. Met een camera erbij was het erger, helemaal als ik over de SLM-ramp 
begon. Mensen willen niet namens andere mensen praten. Je mag niet zomaar over het verdriet van een ander 
spreken.' 
Wat was het indrukwekkendste moment van de reis? 
Maurice: 'Toen we op de plek stonden waar het vliegtuig was neergestort. Eerst zagen we alleen een zandvlakte, 
maar later liet een buurtbewoner ons een kuil zien waar nog brokstukken in lagen, zwartgeblakerde delen van de 
motor onder meer. Op dat punt wordt de ramp pas tastbaar.' 

Ron: 'Ja, want je heb alles van horen zeggen. Nu zie je met eigen ogen de onderdelen.' 

Maurice: 'Dat die onderdelen er nog liggen, is natuurlijk ongelooflijk. Je kunt je niet voorstellen dat in Nederland 25 
jaar na dato nog brokstukken liggen op de plaats van de ramp. Mijn neef en tantes zijn in Nederland aan boord 
gestapt van een vliegtuig, een ding van staal. Ze verongelukken hier ver vandaan. Datzelfde vliegtuig raken wij aan, 
de motorblokken, al die jaren later en kilometers verder.' 

de SLM-vliegramp in Suriname. Met zijn vader Ron ( 70 ) bezocht hij 

de onheilsplek uit 1989 

en hoorde hem uit. 

Kleurrijk Elftal 

Toen de SLM-ramp in 1989 plaatsvond, ging de aandacht voornamelijk uit naar de slachtoffers van het Kleurrijk 
Elftal, het gelegenheidsteam van Nederlandse profvoetballers van Surinaamse afkomst. Vijftien voetballers 
kwamen om. Drie overleefden het ongeluk: Sigi Lens (Fortuna Sittard), Edu Nandlal (Vitesse) en Radjin de Haan 
(Telstar). Brian Wilsterman (GA Eagles) zou meegaan, maar moest in Nederland nacompetitie spelen. Aron Winter 
kreeg geen toestemming van Ajax. Jerry Simons (SVV) nam een vlucht eerder, omdat zijn moeder een naar 
voorgevoel had. 
'Het zit niet in mij om over verdriet te praten. Je weet hoeveel pijn het nog doet bij de anderen, dat wil je niet 
oprakelen' 
 
Graphic

 
Maurice Lede met zijn vader Ron.
Wrakstukken, zaterdag 7/6, 18.30 uur, NTR, Nederland 2.
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Death + Dying (94%); Film (88%); Sports + Recreation Facilities + Venues (75%); Labor + Employment 
(75%); Slavery (75%); Safety, Accidents + Disasters (71%); Illegal Drugs (69%); Drug Trafficking (69%); Sex + 
Gender Issues (68%); Miscarriages (63%) 
 

Load-Date: June 5, 2014

 
End of Document





Klein menselijk leed
de Volkskrant
6 juni 2014 vrijdag

 
Copyright 2014 De Persgroep Nederland BV All Rights Reserved
 
 
Section: V RTV; Blz. 20
Length: 450 words
Byline: BEREND JAN BOCKTING
Body


TIPS Film 
Opvallend genoeg zijn de films van de Amerikaan Thomas McCarthy (1966) in Nederland altijd wat onderbelicht 
gebleven. Zijn fraaie debuutfilm The Station Agent, met een prachtige doorbraakrol van Game of Thrones' Peter 
Dinklage als schuchtere dwerg die een treinstation erft, groeide nog uit tot een bescheiden arthousehitje. Maar de 
hartverwarmende opvolger The Visitor, over een eenzame economieprofessor die vriendschap sluit met twee 
illegale immigranten, werd snel vergeten. 

McCarthy's derde film, het vanavond uitgezonden Win Win, haalde de bioscopen hier zelfs helemaal niet. Zonde, 
want ook dit is zo'n kenmerkende 'indie' waarop de Amerikanen patent hebben, met een bijna perfecte balans 
tussen fijne, droge humor en klein menselijk leed. Paul Giamatti, vaandeldrager der Amerikaanse sukkelaars, 
speelt een weinig sympathieke advocaat-in-crisis, die wat bijschnabbelt als worstelcoach op een middelbare school. 
Knap hoe McCarthy zich met zijn ingetogen gekkigheid nooit op karikaturaal terrein begeeft. Win Win (Thomas 
McCarthy, 2011) 
RTL 8, 20.30-22.40 uur. 
Before the Devil Knows You're Dead 
(Sidney Lumet, 2007) Hank (Ethan Hawke) en zijn broer Andy (Philip Seymour Hoffman) vinden dat ze zich genoeg 
door het leven hebben gezwijnd. Nog één overval, snel en slachtofferloos, en wegwezen. Door een combinatie van 
domme pech, onhandigheid en hun geworstel om uit de ellende te komen, raken de broers er juist meer in verstrikt. 
Het noodlot is onontkoombaar. 

Before the Devil Knows You're Dead schakelt in een uitgekiende constructie heen en weer in de periode van vier 
dagen vóór tot een week ná de overval. Die verteltrant paste wijlen Sidney Lumet uitstekend. Virtuoos switcht hij in 
zijn zwanenzang van overvalfilm naar familiedrama en terug. Lumet geeft lucht door vrolijk te knipogen naar 
heistfilms uit de jaren zeventig en illustreert met cynisch genoegen de ondergang in de details: een achterklep die 
niet meteen dicht wil, een gracieus weglopen na een scheiding dat eindigt in gestuntel - wat kunnen 
onhandigheden zich toch snel opstapelen. 
Canvas, 20.40-22.35 uur. 
The Rebound 
(Bart Freundlich, 2009) De titel van deze aardige romantische komedie slaat op de twintiger Aram met wie veertiger 
Sandy het aanlegt, vlak nadat ze van haar echtgenoot gescheiden is. Van scharrel promoveert Aram al snel tot 
nieuwe liefde en ideale stiefvader, maar het leeftijdsverschil zou toch wel eens lastig kunnen worden. 

De regisseur houdt het lange tijd verademend normaal en levensecht, zonder kleffe muziek en zwoel gedoe; en ook 
wanneer de film voorspelbaar begint te worden, blijven hoofdrolspelers Catherine Zeta-Jones en Justin Bartha erg 
fijn om naar te kijken. 
Eén, 23.10-0.40 uur. 
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Industry: Entertainment + Arts (94%); Movie Industry (84%) 
 

Load-Date: June 5, 2014

 
End of Document





Waar het deflatiespook al rondwaart
de Volkskrant
6 juni 2014 vrijdag

 
Copyright 2014 De Persgroep Nederland BV All Rights Reserved
 
 
Section: Ten Eerste; Blz. 11
Length: 931 words
Byline: STEVEN ADOLF
Body


Reportage Prijsdaling in Spanje 
Wat de ECB probeert te voorkomen, lijkt in Spanje al lang realiteit. Veel prijzen dalen er, waardoor aankopen 
worden uitge-steld en de vraag krimpt. 
Voordat Rosa Bonigno (66) aan het winkelen slaat, vergelijkt ze de supermarktprijzen op internet. 'Het is crisis en 
de prijzen dalen', stelt ze nuchter vast. Vandaag is de Aldi aan de rand van haar woonplaats Barbate, in het diepe 
zuiden van Spanje, haar favoriet. Het is rond het lunchuur en dus rustig. Op haar boodschappenlijstje staan kip, 
kaas, tomaten, nootjes, olijven en brokken voor de honden. En melk. 'Aldi was het goedkoopst met de melk, 79 
cent per liter', zegt ze. Wat er verder in prijs gedaald is de laatste tijd? Aardappels en de aardbeien natuurlijk. En de 
yoghurtjes, die hier in kleine plastic verpakking wordt verkocht. 

Spanje registreerde eind vorige maand een jaarinflatie van 0,2 procent. Dat was de helft minder dan verwacht. 
Voedingsmiddelen en non-alcoholische dranken daalden zelfs in prijs. Een jaar eerder waren die nog duurder 
geworden, al werd dat voornamelijk veroorzaakt door de btw-verhogingen die op last van Brussel waren 
doorgevoerd. Prijsdalingen zetten ook buiten de levensmiddelen de toon. Witgoed, elektronica en de auto-industrie. 
En in het onroerend goed natuurlijk, waar de prijzen na 2008 soms wel zijn gehalveerd. 

'Goedkoop is goed en goedkoper beter', stelt Rosa tevreden vast. Zeker nu de ouderdomspensioenen niet of 
nauwelijks stijgen en de inkomens dalen. De supermarkten vechten elkaar met aanbiedingen de tent uit. De Lidl 
stunt met bakjes champignons voor 55 cent. Bij de Supersol krijgt de klant twee stokbroden van 250 gram bij 
besteding van meer dan 15 euro aan boodschappen. De wilde perzik doet er 1,49 per kilo, varkensfilet 3,69 de kilo. 
De Eroski heeft een uitgebreide 'drie halen twee betalen actie' in de strijd gegooid: twee grote gerookte hammen 
gaan weg voor 70 euro, de helft van de normale prijs. Gepelde vriesgarnalen voor 1,33 per kwart kilo. 

De slag om de consument in de detailhandel is al gaande sinds 2008. Toen begonnen de omzetten te dalen in de 
sector, zucht directeur Ignacio García Margarzo van de distributie- en detailhandelsorganisatie Asedas. 'Meer dan 
veertig negatieve maandindices, dat is nog nooit vertoond', zegt hij. 

Duurzame consumptiegoederen als televisies en witgoed kelderden 30 procent in prijs. De levensmiddelen hielden 
zich nog het beste staande, maar de marges zijn inmiddels minimaal. Vorig jaar ging zelfs voor het eerst het 
verkoopvolume naar beneden. 'Dat komt omdat er een half miljoen minder inwoners in Spanje zijn. Veel 
immigranten zonder werk vertrekken.' 

De indices schommelen rond het nulpunt, maar zijn overwegend negatief. Maar nu er wat voorzichtige tekenen zijn 
dat de economie in Spanje weer kan groeien, verwacht Margarzo geen langdurige deflatie. 'Een heel lage inflatie 
lijkt ons eerder voor de hand te liggen.' 
Prijzenslag 
Het Internationaal Monetair Fonds (IFM) waarschuwde vorige maand dat geen land in de eurozone zo dicht op de 
rand van deflatie staat als Spanje. En dat is slecht nieuws voor een economie die volgens het IMF dit jaar een 
uiterst bescheiden groei van 0,3 procent gaat beleven. 

'Je mag dat niet hardop zeggen want niemand wil het weten, maar we hebben al maanden deflatie', meent 
econoom en journalist Alberto Artero van het digitale dagblad El Confidencial. In een column schreef hij al begin dit 
jaar dat de deflatie een feit is. 'Wie kijkt naar het boodschappenmandje van de consument kan dat met eigen ogen 
zien'. Van textiel tot auto's: alle prijzen dalen. Het zijn de symptomen van een economie die bezig is zichzelf via 
interne deflatie hardhandig te saneren, denkt Artero. De prijzenslag is in gang gezet omdat er geen vraag is. De 
salarissen zijn gedaald, de belastingen gestegen. En ook de investeringen liggen stil, omdat de kredietverlening 
door de banken op een laag pitje blijft. Een gevaarlijke spiraal tekent zich af: consumenten stellen duurdere 
aankopen uit in de verwachting dat de prijzen verder zullen dalen. De binnenlandse vraag krimpt. 

Een 'laagspannings-deflatiescenario', zo omschrijft econoom José Carlos Díez de situatie waarin de economie van 
zijn land zich bevindt. De dalende prijzen zijn een van de symptomen van economische krimp. Lagere omzetten, 
minder werk, emigrerende mensen en een aanhoudend hoge werkloosheid. 'Het grootste probleem is: hoe 
ontsnappen we hier uit', vraagt Díez zich af. 

Een flinke economische groei, meer uitgaven en stevig hogere exporten: het zijn een aantal van de remedies tegen 
deflatie. De deflatie is voor een belangrijk deel een probleem van de euro en dus zal er in de eurozone moeten 
worden gezocht naar een oplossing. Met de strakke Duitse regie van de begrotingstekorten en overheidsschulden 
is de zuidelijke hoop vooral gericht op de Europese Centrale Bank. Misschien moet die op creatieve wijze meer 
geld in de Europese economie pompen, zoals IMF-topman Olivier Blanchard suggereerde. 

Maar dat de Spaanse economie daarmee voorlopig nog niet snel uit het slop is, staat ook voor de aanhangers van 
het optimistischer lage-inflatiescenario vast. 'Je ziet dat de vraag naar duurzame consumptiegoederen aantrekt, er 
zijn betere vooruitzichten', zegt detailhandelsman García Margarzo. 'Maar die krimpende bevolking heb je niet snel 
terug. En de 25 procent werklozen zullen ook pas langzaam weer gaan consumeren.' Voorlopig lijkt het erop dat de 
consument nog terecht kan voor koopjes in Spanje. 
Je mag dat niet hardop zeggen, maar we hebben al maanden deflatie (Alberto Artero  econoom en journalist) 
 
Graphic

 
Straatverkoop in Ronda, in Andalusië. Prijsdalingen bedreigen het herstel van de Spaanse economie.
Foto Jon Nazca / Reuters
Classification


Language: DUTCH; NEDERLANDS 
 

Publication-Type: Krant 
 

Journal Code: de Volkskrant 
 

Subject: Economic Conditions (94%); Inflation (73%); Central Banks (63%); Economic Crisis (62%) 
 

Industry: Oil + Gas Industry (64%) 
 

Load-Date: June 5, 2014

 
End of Document


De theater toptiens van Volkskrantrecensenten








Pleziertjes rond de kazerne








RTV Selectie








Open armen voor Syrische asielzoekers








Door het korenveld de oorlog tegemoet








Polio, ziekte van nu








Waar / niet waar








'De media hebben ons gehersenspoeld'








Even waren Deborah, Awa, Hauwa, Asabe, Mwa, Patiant, Saraya, Mary, Gloria, Hanatu, Gloria Tabitha, Maifa, 
Ruth, Esther, Awa, Anthonia, Kume, Aisha, Nguba, Kwant....








Stripboeken: anatomie van een radicaliseringsproces








Kritiekloos magazine-interview?








Dit moet nooit gebeuren








EU: stop wapenleveranties








'Lui met geweren willen mijn dood'








Geen hek of rivier houdt de hoop tegen Obama vraagt 2 mld tegen toestroom van kinderen








Oekraïners vinden vaker de weg naar West-Europa








High versus low








Jury van reclameprijs bekend








Les Bleus winnen, dus hebben ze weer vrienden








Brandstichters en brandweerlieden








Wat kost dat niet, de Koude Oorlog staken?








Vier lichtpunten in een wilskrachtige ploeg zonder grote sterren








VN: rantsoenen voor vluchtelingen beperkt








Rechtbankcorrigeert strikte lijn Teeven








Eritreeërs in Nederland








Kritiek op prijs voor Zaha Hadid








Doorbraak van een superster








Spanning rond illegalenbolwerk in Berlijn








Nederland ondermijnt EU-afspraak over asiel








eastern boys








Ons onderwijs smoort ambitie








Voetbal verenigt Belgen, eventjes








Meer zorgmijders door eigen risico








Bijna Anne








Chinees geduld met Kim kent zijn grenzen








Wat is dan liefde?








Ploegendiensten en corvee om de chaos te temmen








In gouden handen








Toyboy








Toyboy








Afrikaanse vluchtelingen mogen voorlopig in Berlijnse school blijven








Van scherpslijperij naar pragmatisme








'Ik ben geschokt door gebrek aan kennis over slavernij'








Dat vreselijke kuddegedrag








Groep moet weg uit Vluchthaven








Het raadsel Rutte








Bright Lights, Big City








En de oeuvreprijs gaat naar ... Nederland








Het pure leven van de Costa Ricanen








Waar / niet waar








In stijl ten onder gaan








Sterrenparade








'There is no place like home'








Voetbal achter de dijken








Wat we als 'echt' ervaren, is vaak dat wat we kennen van replica's








Charmante zwoeger die zich niet in een hoek laat duwen








Teeven: opvang asielzoekers in hotelboten








Hassan in toptijd naar winst op 1.500 m








Nederlandse jihadist vast in Portugal








Italiaan Renzi stuitert in EU van de energie








Australië: asielprocedure op zee








Bezorgdheid over teruggestuurde Congolese getuigen








Bonjour!








Sportief saluut aan het krijgsgeweld








Seksuele uitbuiting levert bijna honderd miljard dollar op








Die kleine Mexicaan is een boze geest








Fort Europa zet migrant klem








'Trouw toch liever met een donker meisje'








VN-voorstel: wie vlucht voor criminele bendes moet asiel kunnen aanvragen








Uitgeregeerd








Streng asielbeleid leidt tot drama's








'Donetsk zal heldenstad worden'








Juncker opent charme-offensief








Voor Eritreeërs loopt de weg naar Europa via het spoor








Alle asielzoekers weg uit de Vluchthaven








'Samsom gooide mij van 7 hoog naar beneden'








Paus en ex-paus kijken niet naar finale WK








Wraakmachine








Latijns-Amerika misgunt deze mannen de wereldtitel








Frankrijk onthoofd








Zoveel asielzoekers als er inwoners zijn








Lezen op locatie








De inspecteur houdt gelukkig voet bij stuk








Diepe haat verenigt de Palestijnen








Vissers versus Grunberg








Wollige belagers








28 families met 'potentie om te integreren'








Teeven: meer Syriërs onmogelijk








Kerry weet crisis in Afghanistan af te wenden, stemmen herteld








Popcultuur








Wonderkind bleef onvoorspelbaar op de bok








Na late treffer Götze laat Berlijn zich eindelijk even gaan








Waar is die 1,5 miljoen gebleven?








Blauw oog








De wereld klopt aan








DE IKEA-ROUTE








De wereld volgens Maxwell Smart (1)








De wereld








Geachte redactie








RTV selectie








Op scherp








Aangeharkte oorlogstuintjes








Cameron benoemt eurosceptici en dames








Gangsterislam is grote uitdaging voor Europa








Tragiek Palestijnen zit in hun gestoorde zelfbeeld








Nederland deels aansprakelijk voor Srebrenica








Israël belooft Gaza vijf uur rust








Australië schaft omstreden CO2-belasting af








ISIS zet online humor en horror in








Familiedwang








Morele zege?








Bondsdag wil het niet, maar NPD krijgt haar eigen kantoor








Aircostaat








Bildungsroman en proeve van cultuurkritiek








Knoppenkunde is geen computeronderwijs








Vredesmissies mogen al vaker geweld gebruiken ter verdediging van burgers








Washington DJ








Zullen Europa en Poetin naar Obama luisteren?








Fotograaf in de stad








IJsbeer grootste boef op Spitsbergen








Verwarring over namenlijst lijkt te liggen aan systemen Malaysia Airlines








[dagboek Moskou, 21 juli 2005 Net als in de rest va...]*








Anti-held








Een oplaadkast voor thuis in Afrika








Havenaar naar Córdoba, Seuntjens naar Telstar








Lekker nep, hartstikke hip








Nederlandse politici VS tonen medeleven








Nederland telt 30.000 besneden vrouwen








Mannen opgepakt om moord op migranten








Brecht op Broadway








'Europa, help moslims tegen de jihadisten'








Manifesta ziet af van protest tegen Poetin








A thousand times good night








Vogel








Strijd om Gaza gaat ook tijdens vredespogingen gewoon door








'Dat restaurant is van een sjiiet, daar kom ik dus niet'








Hoop op de mieren








Festival: tijd voor een One Night's Tent








Dure broodjes








Kun je wel voorkomen dat bootvluchtelingen verdrinken op zee?








Terloopse levensles








Afgebroken levens








Vlaamse journaliste schetst weinig bemoedigend beeld van Italië








Kunnen ze nog wel door één deur?








Trakteren met gekregen lekkers








Bootvluchtelingen contra Isis








Rouwpolitie








Het Gaza-effect








Even douchen








Paul in the box








Televisie selectie








Conflict Gaza wordt in banlieues uitgevochten








Gaza zonder stroom na Israëlische aanvallen








Tayro wacht op de vrijheidstrein








VN veroordelen aanval op school met vluchtelingen








Theater








Poldertarantino








'Kinderen groeien op met wens om wraak'








VN veroordelen Israël








De hoge prijs voor een simpele zoen op straat








Crisis aan zuidgrens VS onopgelost








Groeicurve****








Laat verbondenheid blik niet vertroebelen








VS in tweestrijd over Gaza-conflict








Het trauma van de Franse Joden








Republikeinen opnieuw in de aanval tegen Obama








Tv-tips








Tunesië sluit grens met Libië vanwege vluchtelingenstroom








[Volkert Staatssecretaris Teeven en zijn juridisch ...]*








Als ook de VN-school niet veilig is








Top 7








De terugkeer van de oester








Grensverleggend








ISIS verhevigt strijd in zowel Irak als Libanon








[Tekenende schrijvers In het V-katern van 30 juli s...]*








Woede over aanval op VN-school








Barmhartigheid opgefrist








Staakt-het-vuren Israël en Hamas








'Het denken over mensenrechten is verzakelijkt'








Goedkoop, maar verder ook in orde?








De een vlucht, de ander zwemt








Pas toen mijn moeder me overeind hielp, had ik door dat ik gewond was geraakt aan mijn knie








Burgermoed








'Al die woede tegen ons is onbegrijpelijk'








Aantal asielaanvragen is in juni fors gedaald








ISIS en Al Qaida hebben nu ook Libanon in vizier








Rehwinkel vindt zichzelf uit als crisismanager








Kiev vreest inval door Rusland








Johnson wil terug naar het Lagerhuis








In Gaza-Stad ziet de zege er dus zo uit








Geachte redactie








'Breng plegers wandaden voor Strafhof'








Grote uittocht minderheden uit Noord-Irak








VS zouden luchtaanvallen overwegen op IS in Irak








ArchiAfrika geeft Ghana's huizen eigen gezicht








Boyhood








TV Tips








Veel meer dan twee lange benen








Likje verf om het graf terug te vinden








Eén dode broer, of twee. Maar niet mijn moeder, niet mijn neefje








De ene armoede daalt, de andere stijgt verder








176 'complete' lichamen in kisten








Een politiek bondgenootschap met Iran is ongeloofwaardig








Filmdroom








Er kan helaas geen hek om het Midden-Oosten








Mooie naam, lelijke geschiedenis








VS bombarderen IS-strijders in Noord-Irak








Asielcentra kunnen de toeloop maar net bijbenen








Shoppers in Moskou: wij redden ons wel








Berg biedt yezidi's geen beschutting








Geachte redactie








Herbouw Joods Museum na aanslag








'Dit is toch míjn land?'








Tragedie in Sinjargebergte








Rust voor de engel van de 'zelfmoordbrug'








Gastvrijheid voor asielzoekers drukt zwaar op de overheidsbegroting








Brabu








Overdaad aan spektakel in de Veenkoloniën








'Daarheen? Daar hakken ze je kop af'








Dezelfde huurauto, vijf prijzen








'Goddank, we hebben het gehaald'








D66: asiel voor Afghaanse tolken die met dood worden bedreigd








Oerwoud- geluiden








Zwervende asielzoekers Amsterdam opnieuw weggestuurd








Eerste klimaatvluchtelingen erkend








Hoe help je een miljoen op drift geraakte Irakezen?








[Timmermans is bang Al sinds jaar en dag functioner...]*








Frankrijk gaat voor in EU met wapens voor Koerden








Haat








VN: aantal doden door strijd in Oost-Oekraïne verdubbeld








'Mensen sterven en daar doen wij wat aan'








Hassans rivalen op EK komen ook uit Afrika








Veel yezidi's zijn veilig naar Syrië en Noord-Irak gevlucht








'Buitenlandse tolk Defensie moet verblijfsvergunning kunnen krijgen'








Kabinet wil in actie komen tegen IS, maar heeft geen idee hoe dat moet








Op jacht naar de dubbelganger








Baby Gammy legt bom onder draagmoederschap








Hoofdlendendoekje








De laatste vreemdeling








Man, wie wás dit?








VS op de m2








'2.500 euro kun je verdienen met de tip die tot mijn executie leidt'








Als IS aanklopt: terreur die tot in de finesses is voorbereid








Hassan glorieert na tactisch meesterstuk








Hoop alom dat Irak nu eensgezind IS bestrijdt








Bondsbeleid, motivatie, migratie en wraakzucht








Asielzoekers vinden nieuwe woonplek








Eindelijk gezond, dus gevaarlijk








De hoop van een Yezidi-jongetje in voetbalshirt








Gouverneur Texas vindt aanklacht wegens machtsmisbruik 'een farce'








Iraanse spion of juist in de val gelopen?








Pro Patria wil anti-IS-mars in Haagse wijk Transvaal








Gribus








In stelling








Vluchtende burgers gedood bij Loehansk








Modern feminisme is laf en apologetisch








Twist over misbruik op Javaanse eliteschool








School doet aangifte tegen kraak asielzoekers








Nederlandse haalt Vogue








Kamermeisje








Sterren vragen aandacht voor spierziekte met ijskoude douche








'Wij hebben de opmars van jihadisten onderschat'








Johan Cruijff








Zit Schot in








Hadden goede rebellen kunnen winnen?








Jouw vaste prik voor Betrouwbaar Nieuws








Goed bedoeld








We moeten steviger op eigen benen staan








De gedachten ergens anders








Wereldschrijver








'Een zelfstandige is kwetsbaar'








THEATER MUZIEK FOTOGRAFIE FILM BEELDENDE KUNST Weekwijzer 5 redenen om eropuit te gaan








De politiek voelt uw pijn








expositie








Hommelles








Nooit meer met Eurolines naar Parijs








signalementen








Meedogenloze sorteermachine








Akkoord coalitie over bestemming extra hulpgelden








'Ja, alles draait om liefde, seks, dood en familie'








Duizenden vluchtelingen gered








De morele Leitkultur van Nederland








Merkel: ook Kiev moet concessies doen








Neem relschoppers uit minderheden serieus








Dode bij vechtpartij in Vluchtgarage








Pauw & Pauw








Festiveel








De sleutel ligt in Poetins handen








Afrikaanse patronen in kleding met allure








Discussie illegalen op scherp








Een tragisch leven, een tragische dood








Minder blanke leerlingen in VS








'Als vrouw tussen Arabieren heb je een voordeel'








Wens








De man die arm Berlijn sexy maakte








Ik zie, ik zie wat jij ook ziet








Koning klaagt bij Spaanse collega na controle op zee door Guardia Civil








'We hebben niks tegen hen, maar...'








Roep om structurele oplossing illegalen








Vooruitkijker








Noodopvang








De eerste impuls








Zwarte Zeeuw blijft op afstand ***








Amsterdam wil niet als enige illegalen opvangen








Jelinek








Theo Loevendie








Fotograaf eist toegang tot detentiecentra








Zelfopgeworpen spreekbuis van de 'heilige strijders'








Straatintimidatie








Obama heeft nog veel op zijn lijstje voor actie in Syrië








Denk je dat ik mag blijven?








Verhalen








Nu de Syriërs, straks de Libiërs en Irakezen








Eindelijk in 'het land van de vrijheid'








Papi is in trance, de geest praat








3 miljoen Syriërs naar buurlanden gevlucht








Voor de veiligste wereld ooit is er wel erg veel oorlog








Eén korrel graan alstublieft








Bordkartonnen personages in tot het einde toe spannende roman








Vluchtelingen moeten weg uit Haagse vluchtkerk








Hoezo dansen op het slappe koord?








'Als er nu iemand op me afkomt, krijg ik geen stoot, maar een knuffel'








'Rechtsstaat moet spierballen tonen'








Doodsverachting








'Waar kan ik hier roebels wisselen?'








Vier Huizenaren verdacht van aansluiting bij IS








VNG werkt aan landelijke regeling voor opvang uitgeprocedeerden








Op naar het volgende stapelbed








Voor strijders tegen IS geeft men graag wat








Brusselse criteria








Voorbeeldig








Bagdad wil bepalen wie olie uit Koerdistan mag kopen








Duits taboe doorbroken: wapens voor Koerden








Kindertekort nekt economie








Colombia krijgt schatten terug








Waarom Duitsland de Koerden wapens levert








Franse regering voert controle werklozen op








Ruimte op rechts








Van eenling tot occupy








Gewild mannetje








Verkooppraatjes aan de deur








Is 3-jarige Blessing van flat getuimeld of geduwd?








Inkomenstoeslagen werken averechts








[Oekraïne Wat Samuel Huntington ook mag hebben bewe...]*








Kunstbeurs weert sponsorbord Israël








Weg met de pil








'EU-geld nodig voor beschermen grenzen'








'Oeigoerse muziek is wel onafhankelijk'








U








Kiev en rebellen sluiten bestand








'Ontheemden wonen hier in riolen'








Op weg naar het droomkalifaat








VN moet wederopbouw Zuid-Soedan leiden








Vredes- versneller








Weekendwijzer: het beste om thuis te bekijken








Doe mij maar een marinier








Lange adem








'Horrortandarts' zou ook zijn vrouw hebben vermoord








Alarm over golf aan suïcidepogingen gevluchte Armenen








'Wij Yezidi's kunnen niet meer tussen Arabieren leven'








VN-baas: strijd tegen extremisme verdient nu prioriteit








Droom en daad








De ene burgemeester doet niets, de andere wordt teruggefloten








Doe open de poort








Een apekoolvrije school graag








'Ik kan weer zonder angst over straat'








Zo gewoon bleek samen opgroeien niet








Zo moeilijk is het niet om IS te verslaan








De Praatjesmaker








Dijsselbloem houdt voet behoedzaam bij de rem








'Dapper hoor, net Braveheart'








Missie naar MERS








Red de Partij van de Arbeid








Teeven komt veel ruimte tekort voor asielopvang








Zweden stevent af op centrum-links kabinet








D66 dringt aan op hervorming belastingstelsel








De ponden rollen en de poorten gaan open








Verlangen naar veiligheid wint van angst








Op 30 kilometer van Calais lonkt het beloofde land








Bootvluchtelingen: 800 doden








Je bent er nog niet, Mark!








'Voor Zweden breekt periode van onzekerheid aan'








De belangrijkste plannen op een rij








Syrische vluchtelingen ontdekt in nachttrein








Op zwart








Het drama Obama








Grote brand van Leeuwarden: schuld van Irakees of gemeente?








Leden van de Staten-Generaal,








Mooi ironisch








Amsterdam wil lager aantal vluchtelingen huisvesten








[Zwarte Piet, gratis bier en de Vlootwet van Colijn...]*








Migrantenbootje bij Sicilië gered








Ouderen zijn het gesprek van de dag








[Algemene politieke beschouwingen Wilders op bekend...]*








Hongerig naar de wereld kijken








Pechtold op een koord, Zijlstra op dreef, Rutte grijnst








The man in the mirror








Bevrijdingsmuziek: vluchtig gecomponeerd, snel vergeten








Blokjes- geest








Door de knieën








De vaandelvlucht van Frans Timmermans








Maximaal indikken en inschikken








Slijmerige porseleinzwam niet, gele lariksboleet wel








Wie zet de toon?








Aangifte tegen minister Egypte om bloedbaden








'Er is ons veel onrecht aangedaan'








Experts voeren jihad tegen elkaar








Alle dagen racisme








Afstand nemen








Verrassend vitale roman over een wat afgekloven sf-concept








Zwetend en grommend door Dies Irae








Hoe de Eerste Wereldoorlog het leven in Eijsden binnensloop








IS belegert Syrische stad, Barzani vraagt om hulp








Is voetbal even relevant als een kettingbotsing?








Kunstenaar blikt met veel gebabbel en weinig diepgang terug op zijn leven








Signalementen








Portrait of a Lady








Brouwer Pabst wordt Russisch








Vluchtelingencrisis aan grens Turkije








Turkse gastvrijheid begint barsten te vertonen








Als IS onthoofdt, krijgen Syriërs klappen








Uittocht Syriërs overstelpt Turkije








Wie is het echte kind van de miljonair?








Hoe houden predikanten twijfelaars binnenboord?








Meer politie dan activisten op dag van demo's








Pools kind dreigt hier te ontsporen








Vluchtelingen








Mental coach








Is het asielbeleid nog wel houdbaar?








Het gevoel te móeten slagen








Obama betaalt pijnlijke prijs voor eerder nietsdoen








De Pool werkt, zijn kind zit thuis








'Turkije mist draagvlak voor acties tegen IS'








[Uittocht Syriërs Onze ministerraad heeft nog steed...]*








Drie hoeraatjes voor het pluralisme








Geachte redactie








'Bombardeer IS, zodat wij naar huis kunnen'








Capaciteit kazerne in Budel uitgebreid








Mocro Maffia wordt tv-serie








'Ik zou nooit in dat kalifaat kunnen leven'








Het gejank van de straaljagers was te horen bij de grens








[DRAMA Clouds of Sils Maria **** Op het eerste gezi...]*








Make music, not war








Hoe PvdA de inzet van F-16's in Syrië omzeilde








Strategen van de barbarij brengen oorlog naar het Westen








Tekenen dat je erbij wilt horen








Tot op de bodem








Pionier KPN stopt met vrouwenquotum








Geachte redactie








Meer dan Magritte








Terug naar de berg Sinjar








Cybersoldaten klaargestoomd voor de aanval








PvdA wil bij nader inzien toch wel praten over de tolk, eh... de tolken








De verlosser is terug, wijzer en rijper








Heel anders dan olielekken zoeken op de Noordzee: 'Dit zijn mensen'








De beul staat naast hem, één hand om een mes gebald, de andere rustend op de schouder van het slachtoffer. 
Toen ik de foto zag, waarop James Foley geknield in e....








[Islamitisch terrorisme Het ministerie van Defensie...]*








Asielaanvraag Afghaanse tolk komt toch in behandeling








Hoe nieuws zich verspreidt: Afghaanse tolk








Signalementen








Verdubbeling aantal eerste asielaanvragen








Het laatste dierenbos








SCP te alarmistisch over Oost-Europese kinderen








Koerden voelen mes van Turkije in hun rug








Wat is het ware verhaal van Syriëganger Jejoen?








Laat camera's toe in cellen met asielzoekers








Het Poolse in Mr. Polska ROBERT VUIJSJE INTERVIEWT DE RAPPER OVER ZIJN AFKOMST








Racisme tot in de kieren van het voetbal








Wokakkoord: speciale koks in Chinese horeca








Boegbeeld








Koning monstertruck, tot het een keer misging








Halsema treedt terug uit raad van advies








Wat deed Reagan? Hij ging ervandoor








Steden, laat asielzoeker niet op straat zwerven








Pingpongen om niet aan je familie te denken








Afghaanse first lady in hoofdrol








Geachte redactie








Turkije maakt weg vrij voor aanvallen op IS in Syrië en Irak








Blijvertjes








Intieme vreemden








Britse Tories niet eens baas in eigen huis








Grote steden boos over uitzetting asielzoeker








'We werden als vee behandeld en kregen geen eten, niets'








Een brug te ver








Ironie van graffiti-artiest Banksy wordt niet begrepen: weg ermee








Coalitie vertoont ineens barstjes








Turks parlement stemt voor ingrijpen in Syrië en Irak








[Gala van de Nederlandse film NPO 2, 20.25 UUR Rech...]*








Spanning in PvdA-fractie over Arib








Met vluchtelingen gaat het niet goed, ziet Ploumen








Wantrouwen hoort erbij








Filmtips








Requiem voor het plan








Het beste om thuis te bekijken








Vogelkooi mee








Progressief dilemma in Zweeds paradijs








Vragen aan Teeven over uitzetbeleid illegalen








Teeven schort uitzetting Armeniërs niet op








'Kunnen jullie ook onze vrouwen bevrijden?'








Idealist op de drempel van de dood








Ik zie de EU als een buitenlandse bezettingsmacht








'Lijdzaam afwachten is niet mijn stijl'








Van Jeanne d'Arc tot 'onze' Guy








Eritreeërs zijn de Tamils van deze tijd








Migrant ziet Europa als een ver-van-mijn-bedshow








[Arm en gelukkig Bij het artikel van Sterre Lindhou...]*








'Papa, zullen we voetballen?'








Het zuiver nationale 'wij' is een absurde fictie








Met liefde rechtstreeks uit Marokko








Groeibriljant Sifan Hassan








'Onze cultuur staat hoger dan de islam'








Duitsland verwacht record asielaanvragen








Het verdriet wint het van de woede in Homs








DSK kan zijn filmversie niet meer zíén








'Het land is verwoest'








Dagboek








Tories gaan flirt aan met nieuwkomers








Let op uw snelheid








Muzikale tussenpaus








[Schoolmeester 'De schoolmeester lijkt bezig aan ee...]*








Le Pen: ebolavirus lost immigratie op








Zwarte Piet komt voor de rechter: kwetst hij of niet?








Waarom zijn we geen Zwitsers?








'Daarom zijn we naar Nederland gekomen'








Tijd voor actie, vindt Budel, maar de gierton blijft thuis








'We zijn patriotten, geen nazi's'








Hoezo hartelijke ontvangst?








Duitse minister schrikt van eigen gloedvolle uitval tegen EU-haters








Tips








Dodelijke chaos








'Europees ben ik vreemdgegaan bij de UKIP'








De nieuwe tegenstelling is die tussen hoog- en laagopgeleiden








[Europa 'Nederland heeft overtuigend voor Europa ge...]*








Signaal








Te koop: de Messi-illusie








Waar / niet waar








St Aubyn ruilt grimlach in voor schaterlach, en dat bevalt goed








Zomerweek








Oer-Britse anti-politicus, bezig aan opmars die elke logica tart








Vrienden








'Europa is voor velen de ideale zondebok'








Paus verrast met gebed bij muur in Bethlehem








Weet boze Europeaan nog wat 'Europa' is?








Anoniem solliciteren helpt echt








'Mensenhandel voor Eritrea belangrijke bron van inkomsten'








Wat heb je aan kennis als je niets voelt?








Wilders' nummer 4








'Ik weet wat onderdrukking is'








Ook ver van de dictatuur niet echt vrij








Anti-Europa








EU-leiders buigen niet voor opstand








Spreek nu duidelijk als u niet wilt dat EU uitdooft








Zorgen over winst van de 'radicalen'








Teevens psychisch zieke asielzoekers








Roep om soepele uitleg kinderpardon








Pardon








'John Kerry legde de lat te hoog'








Kastensysteem








[Vrouwen achter tralies Ned 2, 21.15 uur Documentai...]*








Vladimir Poetins bondgenoot in Parijs








Ombudsman is activist af en lobbyist geworden








Geachte redactie








Niet volk, maar onderwijs verheffen








Beroep op bijstand bereikt piek








Wat staat ex-rebellen te wachten?








Welke lessen leert de uitslag?








Niet lamlendige, maar arme student geweerd








Studeren als je ouders dikke beurs hebben








[De rubriek U is een podium voor lezers. Bijdragen ...]*








Let op het wijkende water








Rentenieren is een feest, of toch niet?








Waargebeurd verhaal was beter af geweest zonder opsmuk








Antisemitisme gaat ons allemaal aan








Geen alternatief








Atletiek: drie nationale records in een weekend








[IJzererts Daar gaan we weer. De Volkskrant van 28 ...]*








Veluwse slimmerik die altijd speelt om te winnen








Assads goedgekeurde tegenkandidaten








Uitblinken voor de toekomst van Afrika








Dwars door de linies








'Democratie interesseert me niet, ik ben moe. Ik stem Assad'








[Duitse voetballer radicaliseerde Burak Karan (26),...]*








Fijn wonen in Randstad nu nog fijner








Benoeming








De Randstad regeert Oranje








Meavita: hoe het niet moet








Teeven: toestroom van vluchtelingen is sinds eind mei gehalveerd








Theater








Onderwijs als investering








Ongelijkheid








Loek Hermans werd 'slapend rijk' bij Meavita. Ja toch?








Oud-president Nicolas Sarkozy maakt rentree als politicus








Dagboek








Robin Hood is voor even terug in Sherwood








Tegenspel








Uit het oog van de wereld








Na de oorlog nu de honger








Ander mans ramp








Klein menselijk leed








Waar het deflatiespook al rondwaart






